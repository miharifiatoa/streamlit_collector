
MANAO SALAMA ATIKA FANAGNANDRAE,FANAGNANDRENE
,ELA TIKA TSY NIHAOGNE,ISAORAGNE NAHO TSY NAGNAHY IABY TAMY TSOKOLONY NDRE MISY TY TRABOIGNE
MARO TY RAHA HITA TAFARA IGNE,LE TY TEA'AY HATALILY KOAHE MOMBA ZE KILA RAHA TREGNEGNE FA HAMPANDROSO I AMBOVOMBE-ANDROY,KAY RAHA KARANOAKE PETA TOKO ABY ZE RAHA AMBOAREGNE AM TY TANAGNE TOY ETO.
MBA MISY NAGNARAMASO AM TY NIFAHAVITAE VAO ZE RAHA NAMBOAREGNE AMBOVOMBEY ETO TEO? 
TY RAHA HITA'AY NAHO FA NIHIFIKE VIFOTSY REO,VOROKE IABY ZE VIGNE NITAGNE AZE.VIFOTSY ZARA NAHO 0,5 TY FATEVEE.AIA TY NDATIBEY ETOA TOKOE HIVAZOHO IO FA VOLABEY TY LANY AMAE NEFA RAHA TSY MANJARE TY NAPETAKE,SINALA I TSOKOLONY ZE MANARAPENGETSE PETA TOKO.
MISY BIRO ATOA DEPUTE,PREFET MBA VAZOHO AREO MBE TSY TINOKAGNE NAHIFY I TSOKOLONY MOMOKO,VOROKE I VIFOTSY NEFA MBE TSY TINOKAGNE.
HOEZAY FAGNAMBOARAGNE GODORO,AMBANE AM SACRÉ CŒUR MIBANANAKE BEY,AM BNI MIBANANAKE BEY.IE AMO KARANY REO EO MITOVY AM TY LALANTSARETE.NAGNINO LOATSE KOAHE TY TANAGNE TOY IO.
TAPETSE TY AHY VELOMA RY LONGO

Salama ty ato !
Fanairagne ho anareo Ray Amandrene mpitondra fanjakagne naho olom-boafidy agnate district i Antanemora naho i Ambovombey ato, fa vagno indraike koa Ty fanakanagne moto naho tomobily madineke agnelagnela i Ambarikaloake naho i Ihavo maro Ty ondaty fa voasakatsankagne amy lalagne ey.
Misaotse !

Ho ambahinintika hamaray…

500Ariary ty bidon rano Ambovombey etoa. Ndra hoe fa zatse tika rikiahe

Azotso hineneo koahe

Ao hinaneo

Salama daholo ry longoko ze tsy miavogne


Ty Tandroy naho fa avy oragne mandeha anteteke hioitse, fa tsy handeha andriake hipay fiagne.
Efa maro ze fefeke agne zay, maro ze nimate agne zay, mampalahelo ty fianakaviagne. Ka izao ty toko’e hatao’areo mpitondra Androy ao:
1-mangalake Ntanose hampianatse technique traditionnelle de navigation, kintagne ro jerena sns…tsy hain’ny Tandroy io.
2-mangalake Ntanose hampianatse magnente mialoha toe-trandro: tsy hain’ny Tandroy koa io.
3-mbo tsy nisy Ntanose anjatony nifefiky na maty andriak’agne. Mbola tsy nisy zany, satria hainy ilay asa.
4-fangaly vaho agnombe ty hay’ty Tandroy fa tsy fiagne. Mila mianatse fa avy agnaigne ty ada riake tia, mampalahelo le fianakaviagne.

Ao soa Garamasotandroihomantsikaky zao ra, tena lava agnaran'io an! Vaovao kahy lahy io? Mba mandalova à Tolagnaro koa aza Dr Tsimihole, ok ra.

Le irehe ro isaoragne zokebey magnondrohy naho mandrondrogne ama ze kila raha atao, mahavelo tahie_nagnahare 

Ry zanak’Androy nianatra, normal naho afaha’i Soja vaho i Maka nareo am ty place nomei’e anareo. Satria nareo lalan-tokagne: mitsoloke am mpanao politique vaho hahatrea asa. Ie ty nagnome, normal ie ka ty magnafake.

Ty mari- drefi'izay le ty fanompoagnaze.Fe'ie fa ataoko fa ho vitsy.
    • 

Maregne zay
    • 
Miovà tika ry longo

ingo ty hafa ay ry tatiny e!

Mamako teako 
Aloha loatse zokelahy
Hoevande rikiahe fiaigneo lehoe trimate rehe zaiko
Mbe ho tratre avao koa iareo nao managne mercure rey

Veloma néné nahabey
    • 
Zoke ty raha maro ty hatea 
Kolokoloeko nainaie o ahikeo .
Tagnajomba !
Sambatse zahay managn'azo
    • 
Ana i Malio hakeo .
Zagnahare hitahy antika aby amy ty taogne vaovao toy ,

Zagnahare hitahy azo zanako 

Magnevahy haheko 

Ko misalasala fa io ty Numéro e 
Tiako zay amizay mba misy ty mivily ty Commission nay avy aty Andalatanosy 
Mlamy zao zaiko
    • 
Lavitse zao rangahe
    • 
Fa lasa agne ze ahy zay kah le mba aheregno naho maray azafady f tena paiaveko ts mihoatse izay
Zarao amizay mama ty gâteaux ty f te-hihina tegna,f milelamiotse avao aby ze magnente aze.Ho ela velogne rehe mama chérie.A/tra hitahy azo
Ho fanjaka nainaie menaoro 
Naho le hifandrava lalagne mbamao mbeo hisisike amao ey aby ze kila raha irie ty arofooo

TEZAGNE
Lovatsofigne( harea ravembia) maro koahe ty àzo atalili naho ampahone o Fanagnandroae EO mahakasike Ty karazagne TEZAGNE.
Lehe fa mahafohigne Ty RAZAGNE TEZAGNE tika ,e'zao roangahe Rey ty tsaroa tika Voalohae I PAY naho MANGARO.
Talily fa nataoko teto Ty mahakasike i PAY naho MANGARO fa tsy hipoliako sasa.Fa Ty fisia ty tezagne ro ho tsarae tika etoagne.
Maro Ty hareandravembia napetra ty razantika mahakasike Ty fombafomba Naho Ty karazagne agnate i androy ato.Ty ankamaro ty tantara i androy tsy voasoratse agnate boke fa lova-tsofignaby Avao.
Eto tika hisafiry ty mahakasike Ty TEZAGNE Naho Ty FIZARAE ROE(02). Bey amantika ty alike miomba Ty fisia Ty tezagne ahandrefagne Naho antignanagne .
MIZARA ROE(02) ty TEZAGNE :
Tezagne ahandrefa mamilogne i MAHABAE ie AFONDRASILOKEO fitera i RASILOKE , Tezagne antignana mamilogne MAHALOMOTSE fitera i REHAVAGNAE . Zafeafe'e ie iri PAY naho MANGARO Zay mampahery aoly Azéo fa MBe tarana i roangahe mahazo beloha igne hoeke.
RASILOKE nanambaly i Hevetsazo 
REHAVAGNAE nanambaly i MBOHIRA.
Vilondraike iareo teie taloha ,hazomanga raike.
Tsy aniany fa omale moa Ty hamaetane toy hoekeo fa Raha faela ifandovagne avao.
Nisy fotoagnandro Nandeha Ty roangahe raike atao REHAVAGNAE toy hoeke #NISARA NAGNAFAKE nianignanagne.ie ré Ama tanagne AMBOGNAIVO igné hoe ,Zoe naho tane malalake midadasike Sady misy akata ,tihoeke Ty nataoe ,mete Amy ambeko borokao Zay toa hoere naho ipetrahae. Ie re niavy antanagne Ama iareo Agne nangatake amandrahalahie fa hipay tane Malalake HITEZATEZAE o agnombe eo maro BOROKA(mahia )fa lahialegne Ty agnombe. Aia hoe Ty rahalahie naho i Rae Ty hipetrahao .Misy tane hitako Zay hoere Ty antignanagne Agne. Nagnavelo Amizao re boake IKOPOKE ao fa igne Ty tane nihirifa iareo ,ie rekegne Amy AMBOGNAIVO igne hoe ,niambesatse fa nahavazoho tane Malalake .
Isake misy hafaleagne na misy raha ty antanagne Ama iareo Agne ,magnavelo mbeo re naho o kele iaeo.
Magnotane AmizaoTy ndaty ama i tanagney ,aia koahe i REHAVAGNAE eo ,Agne re tiasa ndroae NIROAKE mipay tane malalake #HITEZATEZAE agnombe ey fa mate Ty fahia.
Ama Ty andro Raike amizao Ty roangahe REHAVAGNAE nandeha namondro savatse fa nanavatse anake iareo.
Namaki tsara amae Ty Raha lahie teie ,o nanao akore iheo kah hoe Ty rahalahie ,mbe tsy hamalike avao. mbe #TEZATEZAGNE heke hoere fa mbe Maro mahia anio agnombe Rey Io ty ao.
Lehe manao anigne amizao ré ,liae nimasake amae antanagneo Ty #TEZATEZAGNE fa isake teie agnotanea reke tsy moly Io ,mbe #TEZATEZAGNE heke .Izay Ty nahazoe naho Ty niavia Ty agnaragne karazagne ##TEZAGNE ## 
#VILOGNE
Feno valala o tanagne AMBOGNAIVO igne hoeke, misy fotoa iareo tsy mahandro fa valala avao ty kama iareo atoandro naho hariva.
IE reke tafara tato,nisaontsy amanjoke reke fa hagnova vilogne hataoe VALALA FOTY fa feno valala hoere taney naho teako hataoko vilogne. IE avao hoare Ty kamae ay.njeteie tsy mahandro atoandro zahay zoke hoere andragne avao. Tsy sitrake Ty foko Zay hoe Ty rahalahie feie naho teako tsy Raha magnahy .
#FITROARAGNE(orekn-kazomanga).
Nazoto tsy tampake Ty magnavelo mbama iareo mbeo re njetie lavitse magnatogne sorogne isake misy sorogne ty ankazomanga ama iareo Agne.
IE ré tama Ty andro Raike ,nisy sorokazomanga Ty antanagne Ama iareo ahandrefagnagne Agne.
Mandeha maraindray boake AMBOGNAIVO eo misoroke i tarignandrokey# TSINGILINGILIE MENAY .Lomotse i tarehey i tarignandrokey .
Naho fa niavy antanagneo amizao ré ,hoe Ty nataondrae naho i rahalahie. 
#Raha teao kahe hoere REHAVAGNAE Ty hazomanga matoa isoroha Areo tarignandrokeo boakagne.
Lehe fa vita Ty sorogne toy. MAMPITROARA HAZOMANGA MANOKAGNE antananagn'ombe Areo Agne rehe fa MAHALOMOTSE Ty tarehe Areo miarake Ama o saveregnako Ty misoroke tarignandroke toy isake sorogne.
Fale amizao ré ,Ama Ty manao hoeigne ,Nihasigne ndroae amizao ré , natrangagne ho mpitakazomangae antignanagne,namakia ndroae Ama i MANAHIGNEY( AOLY)ka ,IE ré afara Ato ,lasa ombiasa bey Ty REHAVAGNAE.ie mbe manaranake Ama i PAY naho MANGARO igné hoe netegne agnohatre.
#MAHALOMOTSE( Vilogne Tezagne)
Aia rehe REHAVAGNAE hoety rahalahie naho i Rae .Manomboke androany hoere ,ovao #MAHALOMOTSE i Vilo Areo #VALALA FOTY fa toe nareo Lomotse i tarignandrokey mbetoagne matetekey nahazoae Areo hazomangao.
Manomboke Teo amizao , MAHALOMOTSE ty vilo iareo Tezagne antignanagne Lehe MAHABAE ,VALALA FOTY Ty taloha.
Izay koahe ty kedekede haiko navolilindroaza tika mahakasike Ty #RAZAGNE TEZAGNE naho Ty VILOGNE #MAHALOMOTSE.
Lehe misy Afake agnampea Areo koahe Tsy sakagne.
#Source: Lovan-javembia i DADABEY MANANJARA Fokontany EZAMBEY Kominy SAMPONA.
#FOHA TALILI
#TINALILI HITALILI


Salama,Nô ezahake nampoly Ty Talili toy fa Nisy nandika vilagne koahe.
Sambe fohi tika fa njatie faritse ANOSE tika ambosare ao ,ezao foko Antandroy avao Ty ankamaroa Ty magnodidigne tanagney.
Ka Ty teako horehafegne n'e izao.
Ty roazatika Ntaolo nanao AMBASARE fa tsy Amboasary, nihavaozetika anake tafara lasa AMBOASARY amizao.
Aolo Ty hitantara tika Ty nahatonga Ty agnara o tanagneo nataon-droazatika Amboasary SOA avao ka Ty ahafohinantika Ty foko tena mandrafitse sady nipetraka Amy tanagne AMBOSAREO voalohae.Naho Ty tena nipetraka Amboasare ao nizoe o zanam-poko ANTANDROY TETSIAVOTAGNE/FONDRAVALA/TAGNOGNE/ANDRIAMAGNAREGNE.eza'o n'e i foko atao hoe TANJOHO zay, famofora i TSIMIRANDRA naho RELAY .
RELAY naho TSIMIRANDRA SAMBE "TANJOHO "" RELAY nisamake i TSIHALA naho RELIVA .zoken'ajaja ty Reliva zaie ty Tsihala.
Amy tanagne atao hoe Ankamena Tanantsoa( TSILANJA) avara i Amboasare 6kilometatse eo ho eo Miala Amboasare.
TSIMIRANDRA koa nisamake i Rangahe atao Terakaly Zay ,i terakaly nisamake i 
REMAHAZO JEAN DE LA CROIX,mbe velogne o Rangahe REMAHAZO amizao,îe ro itsolohagne satsia nampetrake Ty razagne nome'e hasigne o taranakame TANJOHO ho Tompo i Rene Mandrare ,naho misy fahotagne Amy rano Mandrare nandaty mate tsy hita ,ezao i Rangahe REMAHAZO ro alagne hangatake Azé amorondrano eo ,amonoagne liondraha hiboaha havilasy tsy hitay(lovae amandroazae). malaza ami Ty fahaiagne KARATE managne (ceinture noire 4ëDan) o REMAHAZO'naho mbe ana mbe anake nibey ambosare ao tsy misy tsy hahafohigne o Rangaheo. 
-Naho Mandeha miakandrefa Mandrare i TSIAVOTAGNE Zay andronovato,ambohitrabo ( kiborin'andrimagnaregne ambena Ty fitera HAOVA BORY hatramizao ty ambohitrabo)io Ty efe tane i Amboasare,TAMAROALOKE Ty ahandrefagnagne.
-Naho miantignana i Mandrare TAGNAFONDRAVALA Zay ,mahazo i BEVALA,MOKABEY,BEHABOBO, androandriagne ,TARANTY AMBENDRA.....i ranomainty koa Ty efe tane Amboasary naho antignanagne ,antsovela,andranobory( foko Antanose TATSIMO koa Zay) i riakey
reke naho miagnatimo.
-Naho miagnavaratse koa ré ,i TAGNOGNE koa Zay ,mahazo i Ankirikirike,Behara ...i andriry koa mahazo Mahaly igne koa Ty efe'e naho avaratse, mahazo antsivoro , Tomboarivo Amy vohidava mampisarake i Manombo disitirika i ambovombe naho i marotsirake disitirika i Amboasare.
eza'o Ty miomba efe taney ,SOA Ty ahafohinagnaze.Masika fa tsara ampoli ty saontsy Amy AMBASARE.
TY NAHATONGA TY AGNARA TANAGNE AMBOASARE AREKE SATSIA IZAY TY FOTO TY TALILIKO TOY.
Tamy Ty faha Ty andro Ntaolo,mbe tsy nisy tohatse(tetezagne) ambosare ao Io.
Nisy VOASARE na VASARE naho SOHIHY bey Zay nitiry ambavarano i Mandrare ao ambane Birao disitirike amizao io ( antanambe ambane) egni Zane. Eo Ty fitrahagne naho itegna handika i Mandrare tamizay, misy mpinday lakagne mampitrake avao Ty eo .
Roe o hâta reo Ty Téo fe o'voasareo Ty ny masake Ty tognognaze.
Naho fa misy Ty kabaro hatao'o foko Telo reo TAGNAFONDRAVALA/TETSIAVOTAGNE/TAGNOGNE Amy vasareo eo Ty andefesagne Azé.
N'e izao Ty atao iareo naho fa mandefa irake ,hisy kabaro koahe hatao tika feie ambasareo Ty fotoa tikagne satsia eo Ty IVo (centre ). naho fa Mandeha ,aia Ty marivo Amy ranoy Hay i trahagne ,ambasareo hoei mamaley ka marivo.Hafarae nimasake Ty ambasare,na ahandrefagne,antignanagne,avaratse).
I SOHIHY leliae nirevo Ty tognognaze fa i VASAREY ro nimasake ami Ty maro.
Lasa fomba natao iareo taolo amizay teie naho fa handeha ,hoaia Hao!! Hamondre fivoriagne Zao ambasarey. lasa nisy namboatse Tragno akata Ty Amy mahazo TRAGNO FOLO ,ANTANAMBE AMBANE igne.fa i TSILANJA fa nisy ndaty nipetrake tamizay.
Fa mbe fivondrogna i BEHARA(disitirike Behara)reke tamizay sady Igne RN13 Naho Ty ie tsy mahazo ambovombe fa boake IHOSy, BETROKE, TSIVORY, BEHARA,Ambasare izay vaho miodake MBA faradofay. ,fahake fitondragne vazahay ,o Colon tompo laloasy ao amizao Ty nitondra,ninday tamizay . i Behara naho TSIVORO Ty nahazo komini taloha i Amboasary naho Ty tena maregne fe naho fa niavy halatsalatsey haraty taogney andao tika hoetiasa vazahay Rey hifindra ambasarey ,novagne mbao aby i lalagney fa tsy naodake antsivoro Agne koa.nilay iareo ambasarey lasa nirovabey Ty ambasare .
Mete gaga tika fa tsy fohitika ao sasa ze voasare Zay fa nandese i Mandrare naho niavy Ze habeindrano Zao.
Nandeha Ty taogne nihamahay raha Ty anake tafara ,namboaregne amizao i agnaragney lasa AMBOASARY fa tsy AMBASARE rehake Antandroy sasa.
Izay koahe ry fanagnandroaeko,fanagnandroae Ty MBA natoron-droazatikagne ahike mahakasike o tanagneo.Fa Ze kila raha managne Ty nihirifae,niforae abike.


Nezahe nampoly fa mbe lahialegne ty mangatakaze.
Lehe ara tantara nisy fotoagne tamy andro taloha tagne Tamy taonjato faha 1400 ,tamy Ze tanagne atao hoe #FIHEREGNA ,avara TOLIARA.Nisy Roakemba nahavazoho ATOLY BIBY.Lehe fa nivazohoe nandese roakembay noli i ATOLY finanae agnate ty Lilagne.lehe ela Ty ela Nifoy amizao ATOLY,nisy tomboe manahake OSEO fe tineza rakembay avao.ie fa nibeibey rahay nanomboke nihane'e ze vara madineke antanagneo.Nafindrae Ama ty ajaja ,ondaty antanagneo .Nisy ze #ANDRIAMAMOROFORO fitera i #REMIEBA .mipetrake agnate ala egne avao Ty misy iareo .roangahe mpitsinjoke(mihaza) sady malaza mpahay FALE( Arc na flèche d'or). Nisy andro re noli henteae naho nilay aby Ty ndaty Amy tanagney ,tilae nihany i Biby.Hafarae amizao ka iareo nitaveagne, nandeha tomboke nagnorike morondranomasigney agnate Ty 7 volagne. Nihalava andalagney avao ty voloe manahake o hako'o.
i REMIEBA nivilasy andalagney hafarae nalevendranae.
Nandrary nimoagne andalagney avao Ty ANDRIAMAMOROFORO fa tsisy niresaky amie.mitifitse vorogne,mitsitra naho fa halegne mipay Ty Raha hohane'e.sita niboribodagne Ty ANDRIAMAMOROFORO ezao ANTIMO I #AMBONDROGNE_AMBOVOMBE ANDROY.Talake'e naho afo mitsombomboke,orohatsake o foko 
#TEVAHAVOLA.ie halegne reke nandeha nijokojoko niboake Amy roakemba atao RETSIKOAKE naho RAMBAZA(mpiraitampo o'ampela reo) satsia rakemba rey mirotse atonda egne avao.Nagnotaneagne Ty Agnarae ,tsy afake mamale ré fa Ty agnambone'e avao ro aolignolie tsy afake misaontsy .Niambesatse amizao ré ,isake hariva reke mitsinjoke mibabe FALE ey,minday tantele Sora,tranjake omeae roakemba 2 Miamby vole atonda egni Rey. ie nisy fotoagne, nagnotane ndrae ty RETSIKOAKE ia hoare ondaty Ama areo ao io.Tinantara RETSIKOAKE amizao raha manahakigney.Andao hoe rangahey sambore tika ,tinampoke amizao reke naho fa niatondro iandroy Mirotse ty ANDRIAMAMOROFORO ,fa aloha îzay nahaja i RAMBAZA naho RETSIKOAKE iFALE ey ( flèche d'or) MBA tsy hamonoae ndaty naho fa samboregne reke.Naho fa sinambotse amizao ré ,Niola fa LAHILAHY,ko miola rehe kahe tiasa Rangahe Rey fa tsy raha ho vonoe ay. Nihitsifagne i maroy ey,Nagnotaneagne reke ,ia ty agnara'o ,Ty agnambone avao ro ahetseketse'e.Nala iareo amizao i ampingaratsey( BASY) napoa iareo agnambone'e ao Nivaky saontsy ré ,hoe Ty nataoe DODODODODODODODODO.Hiiiii hoe TEVAHAVOLA Rey ,i Nay Ty agnarae #DODO.
eza'o natao iareo #DODO amizao Ty Agnarae sady manomboke Téo ka reke afake nisaontsy,nitantara Ty miombaze . mpNomegne toeragne niambesarae amizao reke ao AMBONDROGNE nipetrahae sady nomegne Azé koa Ty RETSIKOAKE ho tagnandrombae.Naho fa nifanambaly iareo nisamake 02, LAHIMANASATSE naho RAMEVOLA,fe i RAMEVOLA nivilasy Tanora tsy nagnenga taranake.
Naho fa nihabey ka i roangahey rafoaza ey,tsy nahavazoho Ty fihainoe(NIGOA). Mpagnarivo roangaheo amio.Nisy andro amizao ré nampitoka o anadahy reo nanao izao teie,Amono areo agnombe raho hoareke fa MAVO HAZOMANGAO.Nandese i anadahy ey boakagne Ty agnombe MAOTA, omeo ahy hoareke taly agnombe hitanako Azé ,ie amio tsy mahavazoho. Nitanae Ty tali iagnombey henteae tsy mihetseke ,navotsoe.Nagnirake koa re Amy vinanto ey Agne, omeo agnombe Zao hoare ty rafozao fa MAVO HAZOMANGAY hasoroe aze.Nandese i #ANDRIAMAMOROFORO amizao Ty vositse Valoay bey jabajaba.Omeo ahy hoe rafozae hitanako i talie, Indraike tinae Ty Tali vosibey ,sinitoe i roangahey.Haaa hoare ,bey vatae Zao.Letao KAHE hoareke.Niboseke amizao Ty #valilahie ana i Rangahey teie,ino KOa Rangahe hoareke ze ndaty Zay handeta Ty agnombe vonoegne ANKAZOMANGA etoa?Ndaty Io hoe Rangahey fe Nahavy vositse bey jabajaba etoa fa irehe anako naterako Sarake MAOTA Ty nandeseo.
Naho fa ho nivalasy i roangahe rafoza ey nome'e i#DODO i HAZOMANGAY, io KAHE Hoereke tano ,haiko fa tsy hidarea anadahiko hazomangao.,nomea agnombe 60 koa sady nomea Azé koa i Vilogney.izay Ty Vilo #TEDODO hatramizao.Nandeha Ty fotoagne ,nivilasy koa ty #ANDRIAMAMOROFORO.Mbe AMBONDROGNE ao mandrake androany Ty tragnomboro i ANDRIAMAMOROFORO (fasagne).Nanjaka koa Ty #LAHIMANASATSE ana i ANDRIAMAMOROFORO tamy faritse AMBONDROGNEY nanagne agnombe maro ny mpagnarivo.Niavy hamae taney,nandese i LAHIMANASATSE nagnatogne i rano i MANDRARE i agnombe ey.nagnorikaze vahoakey.Nifindra ireo ami tanagne atao hoe BEBARIMO ANTSEVAVY antimo kominy IFOTAKE ao Zay.Hatrake amitika mirehake Zao ,ao Ty fagnaterao o TEDODO FOETSE satsia ao Ty natao iareo tanambeye naho fa niala i AMBONDROGNE .Niavy Ty fahake i aretegne TSORAKEY(Kolera) .nifindra in-dime(05) reke,itoagnaby Ty tane nifindrafindrae( a ranomainty,a KAPILA , BESAVOA, MAROFOROHA.farae ré nifindra a lomaka Voravy,ao Ty LAHIMANASATSE ro nivilasy.Ty fitera i LAHIMANASATSE :SAMBO/FAKEA/MBOLA/PELAKOBO.Fitera i SAMBO ie ao fokontany marotsirake Berano ao commune marotsirake .-Fitera i MBOLA ie ao Amy fokontane atragnotaneo. Faritse IFOTAKE naho marotsirake ty imaroa Ty foko TEDODO.
#FOHA TALILI
#TINALILI HITALILI

INO KOAHE TY ANTOE?
Lehe ampitahagne Ama ze kila raha managne hery mampiavake Azé manokagne Ty “#Afo” d managne hery voajanahary mamotepoteke, mandevogne ze hery anagna ze fa kila raha. Ka nàho mandika afo ndaty raike mazava hoaze fa mihalevogne mihamae Ty hery anagnae fa ka miharava ze dindo(aura) mandrakotre vatae.
Tadidiko tamy tegna MBe kedekede toratorae tambanevolo tagne Lehe fa Mandika afo ,ezao Ty atao #BABA,HEEE,KO MANAO HOEIO KAHE,KO LIKAGNE O AFO FA FALY.Fe tsy hazavae amantegna Ty dikae.
#MISY FOTOAGNE ILAGNE TY MANDIKA AfO.
#Voalohae :Avy #MANDEVEGNE tôkoe mandika afo aloha hiditre tragno 
#Faharoe: Avy #MAMANGY fasagne tôkoe mandika afo.
 Izao Ty ANTOE 
Ty tsy fahalalàgne miterake fahamaizam-pagnahy tsy ahaizandraha, nàho fa tsy mahafanta-draha ,ezao maike Aby ze kila raha hentea. 
Tsy tôkoe hatao tika savosavo ambone dingy sasa teie raty Ty fomban-drazàgne, fa naho misy ty mpamosavy, mpisoloky, mpamitake agnila izay andagnie misy ko ty mpitsabo, mpanao soa, mpamelogne, tsy ama ty sehatra ara-drazàgne Avao fa ama ze kila raha misy eto ambone tane.
Itika olombelogne Lehe fa MATE ,ezao MATE kagne ty AFO tsy mate ao amantika ka lasa #MANINTSY Ty vata TIKAGNE.
Sa misy olombelogne mate mafana? tsy misy AIGNE sasa, Logne, Rava, Poteke,igné ro atao hoe fate.
I fahalovagne, faharavagne, fahapotehagne miborake Amy vatagne igné miterake Aretre(vibration) Amy toeragne tsy hita maso ara-nofo ao. O Aretre(agnaretre) io manahaka Ty faharava i vata ey avao ka Ty toetrae , izane hoeke minday hery faharavagne , fahasimbagne, salahagne ho hery raty , miparitake mieloelo magnodisigne i fatey , maleme Ty hery andese'e,onja(fréquence) Sady malomaloke Ty lokoe.
Metz hinday ankoe raty ama raha managnaigne o hery andese eo. 
Ohatre : Lehe misy Atolin'akoho sorohe Ty havilasy lasa mandamoka.
Lehe misy vare vokatse sorohe ty havilasy le manakofa(mamono Ty avelombare ty hery andese o fateo ).Izay mahatonga ty havilasy tsy andesegne miranga TETEKEO fa manjary tsy vokatre abike Ty vole atonda egne.
Tandremo fa tsy miarake koa fate naho Ty ampela BEVOKA fa tandremo, Satsia ty raha atao ty olombelogne ezao managnaigne matoa lavorare, milamigne, mirindra.
Manomboke etoa Koahe lehe Mete,tsy Toe hatambatre Ty managnaigne naho Ty tsy managnaigne fa beteke tika lehe fa avy nandevegne ,namangy fasagne ezao ,mamantagne atondagne,mamantagne agnate baraka. Lehe Mete Koahe MBA hihalaviragne Ty raty tsy hagnalokalohae antika.
TOROHEVETSE : Lehe fa Avy nandevegne,ezao mamelona afo Sambe Mandika EO.Tsy teie tsy Hisy havilasy sasa sagnatsy izay fa MBA hihalaviragne Ty sampogne .
#Lehe_nahaliagnazo_are_ama_zarao ama ze groupe misy azo
#FOHA_TALILI
#TINALILI_HITALILI

Fagnoharagne rey tika laza mbeombeo "#TEABORY_TEA_MANAN_TSIFA. Agnombe ty nangalagne aze, misy ty agnombe bory (tsy an-tsifa), misy ty agnombe lava tsifa.
Ty hery naho ty fanjaria mateteke tsy miray lia, fa ty ondaty mahery tsy loho mpagnarivo. Misy avao ka ty ondaty toe fa mahery ro mpagnarivo, na mpagnarivo ro mahery.
Ty tea o ty fagnohara tia hambara izao: "HATEA MENA", naina'e ho aze aby ty "zao tontolo zao".
Lehe entegne Ama Ty roakemba re ,ajalahy ,teae hoaze aby ze ampela,bodae,mahia,bodabodae. Naina'e ho aze ty mena, ty foty, ty maindo, ty manga". Tsy mahasoa zay fa naho nifily ty bory tokoe apoke ty manan-tsifa, tsy misy maharaty ty tea raha fa naho fa losotse ndra manjary arete. Tiaron-tika i hira i rangahey FANOVOGNA Jean ( GABIN), tandroko tahina ty hoe : "tea bory, tea manan-tsifa, mahafane mahavoa ty anifa, jokoegne'e ty ampelatovo, iriegne ty manam-baly,...indraike andro Zay ny vamba". Naho fa lako ty hatea mena ndra maha raty naho maha tragnonjaka.
#ko_tea_mena
#Magnomea_ze_anagnao_lako
Fagnazavà
Maindo=maintso
Source Fagnohara Tandroy

Andro SOA itolognandraha hahavelo Ama Ty taogne 2025 toy hoeke.
Lehe fa mîtolondraha Ty Ntaolo tsy Miala o raha 2 reo .
PEA-BOLAGNE
BORY VOLAGNE
#PEA_BOLAGNE(Nouvelle lune):Naho raha vaho hatomboke, ohatre hagnore Tragno, hambole,hangata-baly ,hamonje ampela .Zane hoeke naho fa kila raha teao hatomboke hosoa , PEA-BOLAGNE Ty SOA anombohagnaze.ie fa Ty date napetrae Amy Sare Io hoeke 
#BORY_VOLAGNE(plaine lune): Naho hîtolondraha,hitologne havilasy ,savatre ,sandratse,Hanorogne Tragno,hagnakabaly, Hagnoregne orin'asa,hikarama.bory volagne Ty SOA satsia feno reke teie amigne .
Ty havilasy tsy SOA naho atao PEA-BOLAGNE ami volagney vaho manombokey fa manjary miherekeregne Ty havilasy antanagneo hoe Ty Ntaolo,izay anaovagnaze am volagne Bori-volagney Io amizay mifaragneo Satsia fa ho mate ka reke afara izay.
FOHA TALILI 
TINALILI HITALILI

Fagnoharagne malaza amantikagne ANDROY ato Ty mahakasike ty 
#HILA_TSY_OMEGNE_VOHITSE. 
Androany tikagne hampahafohigne ty nifotora o fagnoharagneo.
HILA TSY OMEGNE VOHITSE fikambanagne miafigne finoro o Roandriagne, Andriamagnaragne Amy faritre Antanemora igne tamy taogne 1959.Fikambanam-pitakazomanga,mpisorogne,mpisafiry.
Nàho saratsarahegne ,ezao :
#HILA: Fahalemegne 
#Vohitse : Vahoake ambane fifeheza Ty Andriamagnaragne Téie taloha fa tsy amizao
#Tsy_Omegne: Tsy atoro.
#HILA_TSY_OMEGNE_VOHITSE : Fahalemegne,fahadisoagne tsy atoro Ndaty hafa .
#Teie taloha ,Naho misy fahadisoagne Amy fitondragne tsy tokoe hatoro Vahoake ,rahamba.
 Manomboke ty nidira vazahao Amy faritre Androy toy , nanomboke niharava tsikedekede ty Kolontsaigne. Agnisa Ty Tanjogne nananganagne o Fikambanagne #HILA_TSY_OMEGNE_VOHITSE ka ty hameregnagne Ty hasi Kolontsaigne maha Antandroy,Magnamafe Ty fitsipike hahamasigne Ty hazomanga i Androy.
#FIVORIAGNE_VOALOHAE:1959 #Tamy_taogne_1959 ro nanatanterahagne fivoriagne voalohae mahakasike 
#HILA_TSY_OMEGNE_VOHITSE.Agnisa ty saontsy vinolavola tamizay mahakasike Ty #HAZOMANGA,Satsia Fohie iareo fa misy tsy fimeteagne Ama Ty fitantanagnaze ,Satsia mihamandreke ty kere ,tsy avy oragney tamy fotoagne Zay hoeke.Naho fa Mametsevetse iareo nahavazoho fahadisoagne 02 Ama Ty miomba Hazomanga igné.
#VOALOHAE: Tama taogne 1700 nisy ze o Rangahe atao #ANDRIAROMILIGNARIVO Zao nanambatse Ty hazomanga #MAROSERAGNA atao hoe' #Lakara Zay Amy hazomanga #TETSIRANDRANEGNEO. 
#FAHAROE:Mahakasike ty fifindramoni Sady fagnitara i #BONA faritanen'andriamagnaregney Ahandrefagne i #MANAMBOVO_Agne_tamy_taogne_1949.
Agnisa Ty antoe nampikorotagne sady nahavignetse anagnahare ty famindragne o hazomanga Io hoeke.
Lehe Ty fetse natao ty Ntaolo ,ezao,
#Manambovo farae Ahandrefagne Amy Ty efetane Andriamagnaregne Satsia karembola Ty ambalikao
#Mandrare ka Ty farae Antignanagne satsia ,,Tanose ka Ty antikanagne Agne.
Naho arake soratre amboneo hoeke ,ezao agnivo i Mandrare naho i Manambovo ro ambane fifeheza o Fikambanagne 
#HILA_TSY_OMEGNE_VOHITSE.
#FIVORIAGNE_FAHAROE:1960
Taoe raike tafara fivoriagne voalohaey zane hoeke 
1959 fivoaragne voalohae
1960 fivoriagne faharoe #AMBARO_NAMOLORA ,antimo antignana i Antanemora. Tanjogne Ama fivoriagneo ,nametsevetse ,teie ia ty hatao mpitagne i hazomangay,Fire ty agnombe ho vonogne hagnomezagne hasigne i hazomangay, hosolohoagne amanagnahare.
#FIVORIAGNE_FAHATELO: Tamy volagne OKTOBRE 1961,ro nilefea Ty fivoriagne faha Telo mahakasike ty fahagnavohavoagne hila tsy OMEGNE vohitse.
#Agnombe_100 ro najera vinono ANKAZOMANGA eo hangatahagne Amy #ANDRINTOMILIGNARIVO,Hagnafahagne i Lakara nampidire'e agnate i hazomanga i TETSIRANDRANE tamy taogne 1700 igné.
#Fangatahagne Amy Bona hameregnagne i razagne nandese'e Ahandrefagne i Manambovo agne tamy 1949 igné . 
Vaho vita i sorogney,mate i agnombe Vositse 100 lahy ,ezao Ama Nifotrake i oragney.
Manomboke Téo ,nambole Ty ondaty ,nahavokatre ,feno Trako naho balahazo,vazavo Rihay. 
Ninoae fatratre fa namale fitahiagne Ty zagnahare satsia vita efetse i faly naho fahadisoagney.
Izay koahe Ty nifotora Ty fagnoharagne 
HILA TSY OMEGNE VOHITSE=Tsy atoro ondaty nje teie Managne Ty fahadisoagne.satsia tsy voatery ze ondaty mahay Ty fahaleme'o ezao ho fale .
ANATRE=Agnisa Ty nampahomby ty fitondra iareo taloha Ty fisia o Fikambanagne Io hoeke.
Naho misy kila raha atao anovo ambalikagne fa tsy atoro ondaty hafa ,nje teie Managne olagne ,tsy atoro Ndaty hafa .
Izay koahe ro kele haiko Ama ty mahakasike ty 
#HILA_TSY_OMEGNE_VOHITSE 
#FOHA_TALILI
#TINALILI_HITALILI
mampahafohigne antika fa magnomagne #FESTIVAL_FOHA_LILI 
Nahazoagne alalagne Amin'ny #Fiatalevam-paritra_Kolontsaina_Anosy
#TANJOGNE : 
Natokagne hamolavolagne Ty kolontsaigne maha Antandroy. Hameregnagne ty fombandrazagne taloha bey tagne.
Fampiroboroboagne ty Kolontsaigne Antandroy 
 Fampiroboroboagne fampandrosoagne Faritra Androy 
Fagnamafeagne maha-izy Azé Ty kolontsaigne 
 Fagnamafeagne fiarovagne tontolo iaignagne.
#Association_Avenir
#Tagnandromba_ty_Fombandrazagne.

#Fa marine KOAHE fotoagney .
#Mba ho Fagnampeagne,antika Tanora Amboasary etoagne ze #HITRANJAKE_TY_TALENTAE.
Mahay Mihira.Aboaho fa ao fotoae Zao.
#Mandritra hetseke Ara-kolontsaina KIDS CULTUREL hatao Amy 09_10 Novembre 2024 Hoavy Izao 
Izahay Association Avenir Magnome Fahafaham-po antika Tanora MANAGNE Talenta te haneho talentae Afake misoratre agnaragne amizao.
NB:Afake Miditra MP Naho vognogne.

Misy andranavy Sairy atao REMANOBE Zay engagne avao Teie magnonigne retsivere naho voatsasie.
Naho fa handeha haname Voatsasie ty RETSIVERE namatoke amanDRae.
Ie zao baba 
hoe ty Retsivere
VEREKE: M’atoy i lambakoy
M’atoy i pilekoy
M’atoy i lefokoy
fa Handeha raho baba
A!ha!ha!
#Ho aia ireheo Vereke?”
Hoe ty Fofognabo
“izaho baba:
Handeha hitsangatsang
#FOFOGNABO :Miheregna rehe Vereke
Hoe ty Fofognabo
Fa ampela tsy manoin-dahy ty Voatsasie
Tsy nimete zoke ty Andriaretsivere 
Fa raha managne’ay
Tsy nimete zoke ty Andriaretsivere 
#VOATSASIE: Talilio ty Liao hoety voatsasie 
#RETSIVERE:Tsy manan-talily raho ene
Hoe ty Retsivere
“Fa izaho: tsy ambahinin-drae,
Tsy ambahinin-drene
Fa ambahinin-dRavoatsasie.
#VOATSASIE:Lehe niavy - Alimareke (Tinainy) réhe niambahiniko.
Fa ihe niavy talata io, tsy ambahiniko.
#RETSIVERE:Atoro ahy Tsasike ty tafia i Menarandra
Atoro ahy Tsasike ty tafia i Menarandra....."
#VOATSASIE:KO Mandeha halegne réhe vereke
KO Mandeha halegne réhe vereke ,misy bibi nio ranoy
#Retsivere: Tsy fombako iraho anadraeko Zay eneee,votsoro raho handehanako.
#Voatsasie: Mipolia nio réhe vereke fa ho Valio raho,mipolia nio réhe fa ho Valio raho abaaaa.
Ajanoko eo avao heke agnate Beko ao ty imaroae.
(Zoegne t@ ty asam-pikarohan-dRamatoa Vive - Mémoire de Maîtrise - Maninday - Toliara)
#By Zafimaneva Mbasalama
#FOHA TALILI
#TINALILI HITALILI

Mete Fohy tikagne Ama ze tahinae Zay Avao fa itikagne boake antimo atoagne avao ro mampiasa AGNARAMBITAGNE.
SANA naho SAMBO :Terake Agn'ASAORO ,Ty ajaja terake agn’Asaoro, naho lahilahy i Sambo ty agnara’e, naho ampela i Sana ty agnara’e. Andro fali’iereo ty Ritarita (Larobia) naho Alimosatsara (Kamisy).
AMPELA MAHARE ANDRO TY SANA 
Naho i Sana Terake Ama andro iohoeke tsy mahay tsy ty agnombe’ty rahalahi’e niharo troke ama’e ro aakatse hanorognagn’aze. Fa naho tsy izay, tsy ho voavoho’o rahalahi’e reo reke, fa ndra ie ka ro handily iareo hoe akoho vave mikekeo, agnombe vave mitregne zao.
#ZAO_TY_TANTARAE
Agnisa Ty pihira ninday ty laza I madagasikara naho I Androy,menabey Ty mama sana feie bey itika anake henane tsy mahafohignaze.
Mama Sana : teraka tama taogne 1900 Agnehoagne. Ama tanagne atao ANTANEMORA ATSIMO AGNATE FARITSE ANDROY ato. Naho fa nanomboke toratorae re nandeha IAREO miakama roene'e niagnavaratse nandese ty velotegna toi hoeke,niambesatse Ama ze o Tanagne atao MORONDAVA Zao Agne.
Niarakagnombe ty fataoe ,naho fa agnarakey Rey mibeko Avao .
IE ka ampela nahay feo Aza Hoe mpitalili,misy vigne ,sofitse mihodikodigne Ty Ama Ty MAROIE. Naho fa mihira reke mikaritsakaritsagne avao I rahay Ty Ama maroiey egne..
Naho fa niavy a BELO TSIBOHIGNE Agne re nofakatojeke Ama ze Rangahe Mahay mitendre VALIHA Zao o TOTOZO Ty agnarae .Nagnatogne totoze naho liae nipianae nampianare'e VALIHA .
Naharoe amizao Ty VALIHA naho hiray hafarae ninday Ty Lazae.
Naho fa nalaza Ty Mama sana nagnavelo hatrake ANDAFE Agne manao fampisehoagne Ama Ty maha SAÏRY Azé.
Fohi tikagne ama Ty Sare fa #MAMA_SANA POAKE_TY_FIHAINOE_RAIKE_HAVANA .Jinera ty valie fa heje IE orofa o lahilahio naho fa manao fampisehoagney.
Fohi tikagne Arake Ty Talili fa nanamby in-16 Ty Mama sana . Nisolo valy 16 Feie tsy Niterake reke nja lolie.
Ty tena mahagaga Ama I Mama sana ,ireke 70 taogne fa Ty feo Naho fa mihira mitovy Ama Ty feo Ty Somonjara 16 taogne Arake Ty nambarae ,naho fa ireke mitsapa I VALIHA ey MANAGNE HERY HAFAHAFA ,MIHEREGNE TANORA TY AGNATE'E AO.
Misy roakemba atao GERMAINE Zay miarake amae ,o germaine Io ny valy Ty kele anae Feie nampianare'e VALIHA lasa faharoe mihira Ama ze tane agnaveloae ,isarae.
Naho fa nalaza re nala I mpanjaka vave COLLETE KAMAMY ,mpanjaka vave Sakalava menabey .Naho fa avy FITAMPOHA igné ireke ro mitendre.
Nalaza teto Zay ragnandroe ,minday Gado-kira roe . ANTANDROY naho SAKALAVA.
1983: Tama taogne 1983 Io Reke ro nandeha andafe voalohae nanao fampisehoagne Satsia Maro Ty vazaha EROPEAGNE Agnisa nitea Ty hirae.Niarake niasa ama Ty mpihira maro reke ,dama ,rakotofrah, olombelo Ricky...
1997:Tama taogne Io reke ro Vilasy .Fa 27 taogne amizao ty Ambone tane etoke .
Vilasy magnarake Azé ka Ty Lazae mandrake Ty Androany .Tena Agnisa nampandravogne Ty Lazae Ty Tsy fanagnae Anake ,tsy Niterake .Naho niterake Ty Mama sana mete ho finoha Ty keleiae avao Ty Laza .
Vitsy amantikagne Tanora ka Ty tsy mahay Ty asa vitae fa tokoe ho fohazegne fa Agnisa Ty rehareha tikagne Agnate I Androy ato.
#MAMA SANA SAÏRY TAOLO.
Mba jandrigno areo fa SOA ty fiaragnanae
#FOHA TALILI 
#TINALILI HITALILI
Loharano : journals.openedition.org/ethnomusicologie/704
Interview :DAMA TARIKA MAHALEO

#JINY
#JINY_naho_BABA_MONJA 
Hoe ze saontsy Androy atoy zay,misy #Jiny viheo? misy dévoly viheo?Vorogne Nio JINY Zao rangahereo.
Ty JINY ezao agnaramborogne Feie nampandesegne agnara fikambanagne miafigne nikambana i #MONJA_JAONA hanoheragne o #PIKOBIKE_FORANTSAY Io tama Ty Taogne 1943-1947.
Nihalava iareo "JEUNESSE NATIONALISTE" TANORA TEA TANENDRAZAGNE".
Vorogne mpandeha halegne Ty JINY Ama Ty Andro atoandro re tsy miboake . Manomboke Ama 5 hariva hatrakama 06 hariva avao ty iboahae.VOROGNE MIERAKE ,TSY MIBOABOAKE. Vorondoza ,ze tenjekaze Ondaty behakeo Zay. Hafarae nala i Baba MONJA JAONA naho ty pombaze o agnaramborogneo nataoe agnara #FIKAMBANAGNE_MIAFIGNE.Magnambara teie mitologne ama Ty fomba miafigne o fikambanagneo.
1943 ty niforogna Ty fikambanagne JINY ta MANAKARA tagne.Boake ambanevolo Agne miarakamy mpikambagne Taloha tama( VVS ) tao ty Nitarike o fikambanagneo. Agnisa ty baondraike Amae ka Ty #PANAMA.O fikambanagne JINY naho PANAMA ro Agnisae ty fototse namolavola Ty tolompokonologne malagasy tama Ty Taogne 1947. 
1945 Agnisa Ty namolavola nanao POROPAGADE hifilianagne i JOSEPH RASETA naho JOSEPH RAVOAHANGY hiambesatre ao Ama Ty antenimieram-panoregnagne voalohae Ty FIKAMBANAGNE JINY naho PANAMA.
#FOHA TALILI 
#TINALILI HITALILI

Salama tsy mano-tagna bezoro tsy mandoly satroke ho antika koahe .Mahakaman'arofo tikagne androany Ty miomba Ty ANTOE 
#TSY AHAVIA TY OSE ANKAZOMANGA 
#TY ANTOE AHAVIA I AKOHO NAHO I AGNONDRY ANKAZOMANGA 
mete maro Agnehoagne Ty mametrake fagnotaneagne Ama ty mahakasike Izay ezao hampahafohinegne antika eto androany.
 Fahake ty taloha tagne ,ze fa kila Raha nipaoke Ama Ty arofo ,e'zao raese'e agnarofo Sady liae reketse. ka izay koahe ty antoe nahavy ty tantara OSE, agnondry,akoho.
#IZAO ARE AMAaaaa,
#Fahake taloha tagne Naho fa niavy ze o Fifilianagne ze BIBY ho tombohe ANKAZO-MANGA,nipay hevetse amizao re hijobognae Azé.i OSE,Akoho Agnondry ro hodebave tika androany.
Lasa amizao ré Naho fa hariva mandeha MITRATRA (namonje ampela).
Feie izao ,mbe tsy nisy ze o telefonigne hanovagne REVEY Zao fa biby ty natao REVEY taloha . I MPANJAKA Amizao nanagne mpiarak'andro,piambegne ose ,piambegne Agnondry , piteza Akoho.
Naho fa nisara magnampela Amizao re ,namatoke Ama mpiarak'andro reo hoeke.
#VOALOHAE :#OSE: Naho ty tantara I OSE ,ezao Ama ,Agnisa ty #BIBY mpavande Indrindra ambone tane ito #OSE ara tsy manoik'afatse.
Nandeha Amizao ty mpanjaka, namatoke amy mpiarak'ose teie Naho fa ho #HANDRO hoareke fohazo areo raho .Eka hoe mpiarak'andro ey tsy MIvony hoareke naho MAGNENO MANAO #PAPA_PAPA raho maraindray Zay . Ka i OSE ndre teie halegne #MISAHE avao tsy amataranjaha. #PAPA_PAPA,BLA_BLAAAA. 
Naheno igné Amizao Ty mpanjaka nagnombe #SARIMBO nagnavelo.Hoaia iheo ABA hoe Tagnandrombaey,holy Raho hoere fa Handro i Andro,miambesara rehe ndatio fa mbe halegne anio.Tsy nijano Ty bey fa nagnavelo.
,ie re agnate lalagne abeo naho mbe halegne avao.
ie re avy agnandrombae AO ,ezao nirotse indraike ezao mbe naharetse.
ie re maraindray hinantoe ty piarak'ose. Raho kahe hoere tsy matoky i #OSE.Finohae Ama sasakalegne Raho hoereke.
#FAHAROE: #AKOHO.Nagnavelo ka re Ama i Piteza #AKOHO.Fohazo areo raho hoere Naho fa Handro Ty Andro.
Zao are Mpanjaka hoe Ty piteza Akoho,Naho magneno #voalohae hoere ty Akoho misasake Zay Ty halegne ,
Magneno #Faharoe Ty Akoho misikina #SARIMBO rehe fa Handro i ty Andro,ie re hoere Magneno #Fahatelo ty #Akoho magnaveloa rehe fa #MANGARARAKE Antignanagne Zay.
Lasa amizao ty mpanjaka nagnarake igne ,abeoe Naho Toe maraindray Vatae re avy antanae AO .Raike Zay Hoereke.
#FAHATELO: #AGNONDRY: i Agnondry Io biby fa voatendre njagnahare boake amboalohae fa nagnorike ty saontsie fa i #OSE fa bibi Tsy nagnarake Ty Saontsy njagnahare boake amboalohae kagne . 
Naho namboaren'agnahare(niharen'agnahare) iareo ezao navotsoe ,feie mbe Tsisy #TSIFAE,#HOHIE ,SANGOE,IE re afara tato amizao ,tinokae indraike.Miavia aby nareo hoereke fa mbe misy Raha sisa hapetake Ama areo.Agnisa izay ty ry agnombe,feie mbe ho meko antika manokagne ty Talilie nahaviae ankazo-manga.Naho fa niavy amizao iareo ,tinoka , AGNONDRY,napetake ty #TSIFAE, napetake ty #HOHIE.Aia hoe ty zagnahare ty #OSE? Tsy niavy re zagnahare fa nampandese avao ty Aze.Hete hoe ze o zagnahare Zao Hatao akore hoere ty hatao Aze ireke tsy EO fa Andeso avao Ty #HOHY kedekede toy apetaho amae ke teae ,ie hijobognaze tsy eo.
Avy amizao ty #Agnondry ,itoy hoere ty nampandese mpagnamboatsey apetaho Zao njeteie kedekede fa tsy haie ty sahaza azo.
Nitorifike amizao re ,HATAOKO AKORE HOERE TY HOASA TY RAHA KEDEKEDE TOY FA LELIAE ATSINGAKO AVAO TY AHY TOY TSY MAGNINO NJETEIE MIBOAKE TY HEGNAKO TOY.
#Izay nahavia fagnoharagne Téie #TSY MAMPISY HOHIE I #OSEO ,O HAFATSEO.Satsia nagnafatse avao reke .Vazoho tika fa Ty hohi ose mitsinga avao Sady naboae ty HEGNAE fa nitorifike reke.Fa indroe reke Zay nanao Raha tsy Mete.
#FARAE: Hafarae amizao,namory i mpanjakay hijobogne Ty biby hatavoe i hazomanga ey. 
1_Aia rehe #agnondry,etoa rehe hoere fa Toe tsy iraho Ty nijobognazo fa Andrianagnahare.
2_Aia rehe #Akoho,Managne ty hakedeao rehe hoereke feie mahitsy Raha atao,ento etoa hoere Loha oy ho satrofako VOLAMENA .Naho misy hoere Ty Ondaty #TIVA,marare ,anapaho Ama i satso oy avao hoere aefero Azé fa mahavelogne .Izay mahatonga antika naho hanao raha #MANAPAKE #SANGON'AKOHO. 
3_Irehe kahe #OSE ,tsy TO VOLAGNE ty voninahitse kahe tsy magneva Ty ondaty mpavande.O hazomangako hoere tsy Liao feie homeko zo rehe hoere ,naho fa raha ho ratiegne hoereke ihe ose Ty alagne hatao Fagnariagne #SIKILY RATY .Zay mahatonga OSEO naho fa hamoreke,hanangy i ose ro alagne hisangiagne ,handolitrandro i ose ro alagne hanohagne sikily raty.
Izay koahe Ty kele doria nizoeko amandraza tikagne
MAHATOMPY a LAHIMANARA ANDALATANOSE AO.
#FOHA TALILI
#TINALILI HITALILI

Salama koahe nje teie tsy manoke fita.Androany tika e'zao hianatse naho hagnavake saontsy maromaro fa beteke troboetika naho miharongotake amizay.
1_AJALAHY-SOMONJARA:Ondaty 15-35 Taogne Ajalahy ty fanognonagnaze teie taolo 
2_BEVENTE=Ondatibe: Ondaty 35-55 Taogne ro Afake Atao Ondatibey.
3_ANDRIANAVY: Ondaty 55- 70 taogne ro Afake Atao Andrianavy.
3,1_RAZAMANGARA: Ondatibe mihoatse ty 70 taogne mbagne.
4_ANJOMBA: Tragno fipetraha ty mpisoro mpita-kazomanga.Afake avao ka îasiagne ty tragno ty ondatibe.
5_Engan-droandria: Fagnakarambaly roandriagne .mangatake androany ,Tonga de minday androany tsy asiagne orik'andro koa.
6_FAHATELO: Faharoelahy Ty mpisoro
7_FITROARAGNE: Oren-kazomanga 
8_HARON-KAHAKE: Harogne fasiagne ty kojakoja ilagne Ama hazomangay eo.
9_HAZOMANGA: Hâtae mampifandrae ty Ambone tane etoagne naho Ty ankoatragne ,ama Ty Tontolo tsy hita Fihaino
10_ HAZOMANGA Fohe:TAMPAE ome i hazomanga lava,laharagne faharoe ,Fahatelo hazomanga Fohe.
11_HAZOMANGA LAVA : Hazomanga Rae ologne ,raza'ondaty ,zoke ondaty 
12_Hila tsy atoro vohitse =Mpisafiry 
13_TETEKE RAIKE =TONDA RAIKE 
14_JIA: Hazomangan'andriamagnaregne 
15_JINY : Voron'angatse .Ze ondaty mahitaze miangoa fa hisy loza hahazo Azé Zay .
Io agnaramborogne Io hoeke ro nandese I baba MONJA nataoe agnara fikambanagne miafigne nanoherae o Vazaha Mpanjanataneo. Ama I faritse Antimo -antignanagney Ty Misy Azé.
JINY=VORONDOZA
16_LAKARA: Hazomanga MAROSERAGNA
17_MISAFIRY=Mametsevetse 
18_Mpitarazo RANO: Andevo .mete ho tohigne ty arofo tika fa teie taolo mpitarazo rano(Andevo)
19_OMPIZAKA:Ondatibe mpikabaro 
20_RAZAGNE: Minday hevetse 2 ty Razagne .
(01) Raike re manonjo ondaty fa Vilasy (havilasy)
(2) Roe re manonjo Razambey
21_ROANDRIAGNE: Ondati Ambone managne Ty hasie 
""Kie"""
#FOHA TALILI
#TINALILI HITALILI 

#TAMPAE FAHAROE #TALILI FOKO TANDREKE_Tanjeke (ZAFINDRAMIRY)
mivilogne (LOMAHORANO) .
ialako tsigne koahe babako ,Reneko ,zokeko,zaiko ,rahavaveko rahalahiko fa nisy fahatapahagne i Talili natao tika teo igne fa nisy olagne ara tekinika.Feie teako nareo mpagnarake pages Foha Talili i Androy  naho niezahako vinita androany Avao.
Zao are hoe i Roakemba ZAZA VAVINDRANOY Ty Raha faly ahike.FALY SIRA,TSY MIHINAGNE FIAGNE,TSY ATSINGA TY HILEKO NAHO FA MIRORO.
Zao Ty Raha faly ahy.......
Hitandremako Zay hoere fa Teako ho Valiko rehe.Hafarae Amizao Nasorogne iareo e'zao nifanambaly Amy manao hoeigney.
*Lehe fa nifanambaly iareo nanomboke namorogne famoforagne satsia ampela mivavake Amy Ty maro Ty vinalie ZAZA VAVINDRANO.
Nandeha Ty fotoagne,Nisamake Amizao iareo ajaja Telo , AMPELA (02) ,Lahilahy(01).
IE ré Amy Ty andro Raike tsy tsy nahatandregne i Rangahey,Hafarae Vinohae Ty Hile i roakembay,hentea naho FIA ro mikotribakotribake Agnate hile'e ao.
Endrake Amizao ré,hii hoere,o nagnino viheo ndatio manao hoeio ahio??
Fa hejeo raho hoere matoa sahio atao hoeio raho.
Tsara fa napetrakoy hoere.Manomboke androany Tika tsy mpivaly sasa fa aleo raho moly Avao.
IE ré Amy Ty magneno akoho indraike nandese'e anae Telo Rey andriakegne.Najoe tsikiraike MIMIRIKE(milipotse Agnate rano Agne) naho nilipotse re Ty AMPELA (01) naho Lahilahy (01) ny sempotse fa Ty raike Ama iareo tsy ny sempotse.
*Noly Amizao iareo ,IE ré avy ao nagnatogne ndaty bey amy tanagney naho i Valie .
Holy raho hoere ,feie izao .Handeseko Ty raike(01) ama'o anako fa Ty roe(02) lahilahy naho Ampela hengako eto.
*Nametrake saontsy Amizao re teie.NAHO FA BEY HOERE O ANAKO TSY AMPANAMBALIEGNE NDATY HAFA FA IAREO ROE(02) AVAO ro AMPIFANAMBALIGNE.
K'aaaaaa? Hoe fanagnandroae rey, raha tsy tantane Zay ,mbe tsy natao Ty razambe ay ty Troke raike mifanambaly.
Tsy olagne hoereke fa eferagne VOROGNE TSIRIRY. Hafarae neferagne TSIRIRY Amizao iareo roe(02) ezao nifanambaly.
Tsy nimpifaly aza Ty mpiray tapo Tandreke(tanjeke )taloha feie neferagne naho nifaliengne indraike.fa iareo tsy raha manambaly foko hafa Ty taloha.
*Manomboke Téo amizao lasa natao fisaontsoagne Rangahey naho Ty saveregnae Ty TANDRIAKE satsia andriakey Avao Ty ivelomam-poe.
*Fehe'e ,avy Ama Ty TANDRIAKE Ty nahazoagne Ty agnaragne TANDREKE.
*#TANDRIAKE :TANDREKE .Maro amantika Ty mitsara fa TANJEKE ,ekegneko Avao fa satsia fa izay Ty ahafohina tikagnaze amizao fa naho Ty tena ie TANDREKE Ty fanoratagne Azé satsia avy Ama Ty TANDRIAKE. Feie io Ty mahazatse antika Sady ahaiza Ty maro Azé.orihe tika amio avao ka.
#Famoforagne Tandreke ZAFINDRAMIRY: 
ZAFY+MIRY.
Natao ZAFINDRAMIRY satsia Ty Rene iareo Mahay MIMIRIKE( Milipotse) Agnate rano Agne.
*# Naho fa nihare Ambe( agnombe) Amizay ka iareo nanofigne.
#LOMAHO RANO (LOMAGNO RANO)/MILAOGNE RANO.
Ty fiova lilitane toy aza fa naho ty taloha tsy nisorogne aman'agnombe Ty TANDREKE(tanjeke)fa naho hisoro mitsepake TSIRIRY .feie Amizao fa sarotse Ty hahonignagne izay Hafarae MISOROGNE aman'agnombe avao.
Teneheo tika ty fitera i ZAFINDRAMIRY ( TANDREKE)(TANJEKE) naho Mandeha Amorondriake egne 'ezao mitsoabotsoabo i Riakey mivalitaboake.Diakae zane malahelo Ty roaza iareo manigne anae tehangalake Azé .MBA tsy hangalae ategna, ANAPAHAGNE kedekede avao Ty lamba isikina tegna atorake egne e'zao Mijanogne re ,izay avao Ty fagnafae.
Izay koahe Ty mahakasike ty tantara Ty FOKO TANDREKE(tanjeke).ialagne tsigni fa tsy tehoe mahay koahe fa tinoro naho Izay anoroako atikagneo.
#FOHA TALILI
#TINALILI HITALILI

#TAMPAE VOALOHAE TALILI FOKO TANDREKE_TANJEKE( ZAFINDRAMIRY).MIVILOGNE LOMAHORANO( Lomagnorano)
Tsy olagne hoereke fa eferagne VOROGNE TSIRIRY. Hafarae neferagne TSIRIRY Amizao iareo roe(02) ezao nifanambaly.
*Manomboke Téo amizao lasa natao fisaontsoagne Rangahey naho Ty saveregnae Ty TANDRIAKE satsia andriakey Avao Ty ivelomam-poe.
*Fehe'e ,avy Ama Ty TANDRIAKE Ty nahazoagne Ty agnaragne TANDREKE.Naho fa magnotane vazahay ia nareo ,Tandreke _ty taolo Tsy mahay manoratse fa raese vazahay Ama Ty FAHAZOAE AZE #TANJEKE
*#TANDRIAKE :TANDREKE_Tanjeke .Maro amantika Ty mitsara fa TANJEKE ,ekegneko Avao fa satsia fa izay Ty ahafohina tikagnaze amizao fa naho Ty tena ie TANDREKE Ty fanoratagne Aze.
#Famoforagne Tandreke ZAFINDRAMIRY: 
ZAFY+MIRY.
Natao ZAFINDRAMIRY satsia Ty Rene iareo Mahay MIMIRIKE( Milipotse) Agnate rano Agne.
*# Naho fa nihare Ambe( agnombe) Amizay ka iareo nanofigne.
#LOMAHO RANO (LOMAGNO RANO)/MILAOGNE RANO.
Ty fiova lilitane toy aza fa naho ty taloha tsy nisorogne aman'agnombe Ty TANDREKE fa naho hisoro mitsepake TSIRIRY .feie Amizao fa sarotse Ty hahonignagne izay Hafarae MISOROGNE aman'agnombe avao.
Teneheo tika ty fitera i ZAFINDRAMIRY ( TANDREKE_tanjeke) naho Mandeha Amorondriake egne 'ezao mitsoabotsoabo i Riakey mivalitaboake.Diakae zane malahelo Ty roaza iareo manigne anae tehangalake Azé .MBA tsy hangalae ategna, ANAPAHAGNE kedekede avao Ty lamba isikina tegna atorake egne e'zao Mijanogne re ,izay avao Ty fagnafae.
Izay koahe Ty mahakasike ty tantara Ty FOKO TANDREKE.ialagne tsigni fa tsy tehoe mahay fa manokitse ahitseo ze fohigne Tsy mete koahe fa KO vignera njaho.
#FOHA TALI
#TINALILI HITALILI
Ze kila foko ,ezao managne ty nahaviae naho Ty ny fotorae koahe.
ANA-POKO agnate i ANDROY ato Ty TANNDREKE tsy tanjoko tahina androaeko.Anampoko managne ty lazae.
#RAZAMBEY 
Tarana i Andriampibe zokenana i Firagnita tinonjohy Andrianabolaza.Ninday Tsimanagnada.
Tsitsoe ty Andrianombaoke niterake Ankilerandro.
Fotoe masika fa Talili hoe ze raza Tika Zay fa ty niavy ty TANDREKE_Tanjeke  e'zao.
Ty velo tegna toa moa ahatendrehanjaha.Lehe nisy ze o Rangahe roe (02)lahy Zao, mipetrake Amy tanagne atao TSIMANANADA ,fokontane reke taloha feie fa kominy reke amizao.
*Mpagnarato ty asa fiveloma o Rangaheo.
TANDREKE, isanandro iareo miarakama o nama eo mandeha magnarato andriakegne avao.
Fohy tika moa fa igne faritse misy TSIMANANADA/KILERANJO/ANKILEKIRA/ BEGNATARA ro fiambesara Ty TANDREKE faha Ty ela mandrake Ty anito.
Amy faritse TSIMANANADA/KILERANJO igne Amorondriake(Rano masigne).
ANKILEKIRA naho ANDREKE BEGNATARA igne Ty tapae avaratse ninday TOETRAGNOMBE .
IE ré tamy Ty andro Raike , nandeha namitagne agnate ranomasigne egne.Naho fa najogne amizao vitagney, Nahazo AMPELASOA(ZAZA VAVINDRANO) ne mitsororoke Ty voloe naho Ty rambo masoe boake agnate ranomasigney egne.
Eo amizao dabanjaha, Ty akore koahe itoy.Raha tsy tatane toy.
Andao vonoe tika hoe i nama ey, aha hoere ,tsy vonoegne fa handeseko holy.Vonoegne hoe nama ey tsy handoza avao. Matoa hoere nasehon'agnahare amako Misy dikae.
Nagnotaneagne re teie ,ia reheo ndaty hoere.
*Ne hoe Ty natao i roangahey Azé naho ny avy antanagnagnao.Naho magneke Ty Raha ho rehafeko rehe hoere tsy vonoe ay.
Ino Zay hoe ré?
NAHO MAGNEKE HO VALIKO REHE HOE RE TSY VONOE AY.
Tsy ambeo hoere Ty faliko fa iraho maro faly fa manjary manimba raha maro avao.
Vognoe raho hoe Rangahey hitandregne Ze fa kila raha faly azo .
Zao are hoe i ampela ZAZA VAVINDRANOY Ty Raha faly ahike.FALY SIRA,TSY MIHINAGNEFIAGNE,TSY ATSINGA TY HILEKO NAHO FA MIRORO.
Zao Ty Raha faly ahy.Hitandremako Zay hoere fa Teako ho Valiko rehe.Hafarae Amizao Nasorogne iareo e'zao nifanambaly Amy manao hoeigney.
*Lehe fa nifanambaly iareo nanomboke namorogne famoforagne satsia ampela mivavake Amy Ty maro Ty vinalie ZAZA VAVINDRANO.
Nandeha Ty fotoagne,Nisamake Amizao iareo ajaja Telo , AMPELA (02) ,Lahilahy(01).
IE ré Amy Ty andro Raike tsy tsy nahatandregne i Rangahey,Hafarae Vinohae Ty Hile i roakembay,hentea naho FIA ro mikotribakotribake Agnate hile'e ao.
Endrake Amizao ré,hii hoere,o nagnino viheo ndatio manao hoeio ahio??
Fa hejeo raho hoere matoa sahio atao hoeio raho.
Tsara fa napetrakoy hoere.Manomboke androany Tika tsy mpivaly sasa fa aleo raho moly Avao.
IE ré Amy Ty magneno akoho indraike nandese'e anae Telo Rey andriakegne.Najoe tsikiraike MIMIRIKE(milipotse Agnate rano Agne) naho nilipotse re Ty AMPELA (01) naho Lahilahy (01) ny sempotse fa Ty raike Ama iareo tsy ny sempotse.
*Noly Amizao iareo ,IE ré avy ao nagnatogne ndaty bey amy tanagney naho i Valie .
Holy raho hoere ,feie izao .Handeseko Ty raike(01) ama'o anako fa Ty roe(02) lahilahy naho Ampela hengako eto.
*Nametrake saontsy Amizao re teie.NAHO FA BEY HOERE O ANAKO TSY AMPANAMBALIEGNE NDATY HAFA FA IAREO ROE(02) AVAO ro AMPIFANAMBALIGNE.
K'aaaaaa? Hoe fanagnandroae rey, raha tsy tantane Zay ,mbe tsy natao Ty razambe ay ty Troke raike mifanambaly.


#MANAO ZE HOAFAKE AMA TY HATEA FOMBANDRAZAGNE 
#KID'S CULTUREL 
#FANABEZANA ARA-FOMBANDRAZANA 
Salama aby koahe .
Hoantikagne ato agnate Commune Amboasary,
Intika Établissement Primaire rehetra 
IZahay ato anaty ASSOCIATION AVENIR Dia manomana hetrika Ara-kolontsaina,Arampombandrazana hoan'ny Ankizy Madinika 06-12 taona Aminy 09-10 Novembre 2024 hoavy izao.
Ny hetrika Dia mitondra lohahevitra hoe #KID'S_CULTUREL
Izay tanterahina aminy alalan'ny 
1_#FANADINANA_ARAM-PONDRAZANA ANTANDROY 
2_#DIHY_ANTANDROY 
3_#Miss_Myster_FISIKINAGNE_TANDROY
Ka izay mahazo ny laharana Voalohany (01) hatramy faha Telo (03) Dia mahazo #LOKA SURPRISE.
Ny Tanjona aminy hetsika Dia MBA hamerenana ny Kolontsaina ANTANDROY izay anisan'ny nanana ny maha izy azy taloha bé tany nefa EFA miharava Amizao fotoana .Ka ireo ankizi Amizao fotoana no ananana Tanjona sy Finoana fa afaka mamerina izany .Faharoa manaraka izay tsy voatery mianatra ihany fa ilaina koa ny fianarana ny fombandraza sy fanajana.
#Efa misy equipe nay any manao sensibilisation any Amy toerampianarana .
Izay vonona handray anjara dia misoratra anarana mialoha any amy établissement misy azy.
Izao hetsika izao Dia eo ambanin'ny 
#FITALEVAMPARITRA_NY_KOLONTSAINA ANOSY
#DREN_ANOSY
#FCRTM: FÉDÉRATION DES COMMUNAUTÉS ROYALES TRADITIONNELLE COUTUMIÈRE CULTURELLES DE MADAGASCAR.
#FOHA TALILI I ANDROY 
Misaotra tompoko 
Infoline :0349867819
Watchap :0349867819

Salama tsy mano-tagna bezoro tsy mandoly satroke ho antika iaby mpagnarake I #FOHA TALILI I ANDROY.
Androany tika hampahafohigne ty mahakasike Ty Faly.
Tama izaho taloha ,mete eo ho eo Amy 13 taogne eo raho tamizay ,nanagne GANA GANA tsy latsake Ty 200 Ty Reneko tamizay .Tihoeke Ty nataoko teie naho iraho bey ,ezao miteza GANA GANA manahakazo koa Nene.Tihoeke Ty Natao BABAko teie ,Naho mbe Tanora hamototse Karama hoere tsy SOA miteza Kana.
ITOA TY RAHA TSINARAE:
Ama Ty biby mana tomboke 2,managnelatse ezao Ty GANA GANA hoere ro tsy loho magnambigne Lehe tezae.Minday (ONDE NÉGATIF) mete izay Ty ahazoa tikagnaze .
 Voalohae : Falio hoere ty MAMONO GANA naho misy Marare Ty antragno ao fa liae magnarake igne ka ty fiaie .
Faharoe: Tsy SOA atao LAOKE o GANA GANAo naho misy ampela JABELE fa mikaike tsy fahasamagne ,ara mete hitarike havilasy .
 Faha Telo: Naho misy VAHINY avy AGNANJOMBA amao AO ,tsy teao Ty hipoliae,tsy teao ty handiae Ty ANJOMBAO sasa? Amono Gana Gana Ty LAOE
Faha efatse : Naho Tanora vaho Hikarama ,vaho Hagnoregne Tokatragno tsy SOA miteza GANA GANA.Mipaliava raha hafa ho tezagne .
Fehe'e naho o GANA tezaegneo lany,matemate? Sarosarotse ty hipoliae,sarosarotse ty hidira Ty Hareagne amizay mitezaze,lohotsie naho tanora.
Finoagne avao minday aze hoe ze razako Zay.Fa mampahafantatse avao Ty ataoko.
#LAFISOAE
Agnisa ty mahambe tanagne ka Ty GANA lehe misy Ondaty mangalatse Mandeha halegne ,tsy maintsy Mikosakosake Ty GANA naho misy Ndaty lohotsie Amy Ty andro halegne.
*Mora tezae
#FOHA TALILI
#TINALILI HITALILI


#TOIGN'_ANDRO_7_TANDROY 
Fahake Ty Ntaolo ,Gola(lokako,fonoke) naho Vazimba .Nanagne Ty fagnorizae andro.
Lehe :
1- Alimareke (Tinainy)
2- Alakamare (Talata)
3- Ritarita (Larobia)
4-Alimosatsara (Kamisy)
1- Jahoro (Zoma)
2- Samosa (Sabotsy)
3- Jahale (Lahady)
#TOIMBOLAGNE TAOLO.
1- Valasira (Janvier)
2- Hatsiha (Févriers)
3- Hiahia na Volamaka (Mars)
4- Borak’ampemba na Arahia (Avril)
5- Tatak’ampemba na Volan-tatake (Mai)
6- Sakamasay (Juin)
7- Sakavey (Juillet)
8- Volambita (Aout)
9- Asaramanty (Septembre)
10- Asaramagnitse (Octobre)
11- Vatravatra (Novembre)
12- Safary (Décembre)
Source : Mahafay 2012 : 153, 155) 
Mahafay, Monja (2012). Boke arofototse: livre sur la culture antandroy: peuple du grand sud de Madagascar: version bilingue tandroy-français. Antananarivo: Tara Sambo.
#FOHA TALILI
#TINALILI HITALILI


#HAZO MANGA
Vinelogne amizao Ty AFO nasale i SAFOKENAY.
sady MANGATAKE AMY ZAGNAHARE IAREO ZE FANAGNAGNE PALIAE,MANGATAKE TSODRANO,MANGATE TY HIVARIGNAE.
Mandeha miagnambone ty Fofoe solikey amizay mivarigne Ty zagnahare naho mahameno igné ,ezao #SAMBORE iareo . Embenagne tsy avy ,ie iareo moly,miheregne Maraindray, Aheo naho tsy EO Henay.
#HEDEY HOE IAREO FA NIZOTRO TY ZAGNAHARE NIKAMAE ABY HENAY.
Kay tsy izay Ty Raha misy fa ,nisy Ndaty fa nanjary Hako,fa #ANGATRE mipetrake agnate ala egne lava mitsororoke Ty VOLOE,Mangalake i Hena vita saley .Tinino iareo amizao Ty liae ,mikororoke avao I VOLO i Hakoy lavabey.ie re avy alohagne ,mandravogne i liay.
Andao Hamono Agnombe indraike,lasa koa namono Vositse bey JABAJABA.Ezao mbe manao hoe igné indraike.
HAFARAE amizao Lehe fa nivilasy i roangahe namorogne igney ,mbe nanohy avao ka ty taranae ,Mandrake Ty Androany MBe misy Avao ty Taranake #MANOHY i raha manaoigney mangatake fitahiagne,tso-drano Ama i Hâtae SIOGNAGNEY IO SADY MAMONO AGNOMBE.satsia inoandroazagne fa mbe Agne zagnahare mahonigne Ty fangatahagne atao amae.
#FOHA TALILI
#TINALILI HITALILI 
Androany tikagne hampahafohigne Ty dika Ty HAZOMANGA. Ty nahazoagne Ty AGNARAGNE Hazomanga.
#Arake fahafohina tikagnaze henaneo ,ezao saontsy roe (02) natraoke Raike (01) re Io, HAZO+MANGA.
Naho Indese ara-bakiteny nje ezaooo,
HAZO = Hâtae
MANGA= Loko Feie ts'izay .
MANGA: Ty MANGA entegne i Tsaragne ze heneke kila bey fa nivilasy,mahery ara nanagne ty Lazae teie Ntaolo tagne. 
Ohatre : Ndaty MANGA(Olo Manga),lonake.Tsy tikagne Tandroy Avao ro mampiasa ze saontsy Olo Manga Zay fa naho fa heneke Malagasy tsy vaky maroy toy aby Ama. #MANGA=MATANJAKE=NALAZA TALOHA TAGNE=NAHERY
Mitovy amizay avao ka ty nitondra Ty Ntaolo Ty #MANGA etoagne toy #MAREKE Ty masigne naho hamafe,Laza.
Teneheo tika fa misy hira masigne Zay manao izao teie 
#HAZOMANGAN'AGNAHARE_FIANGONAGNEO.
mitovy ka hoe ty razagne Ntaolo fa 
#HAZOMANGA ay ka tôy.
Dikae Finoagne ro veiegne agnate ao,sambe zagnahare ro inoagne agnate ao Satsia fatratra Finoagne #Anagnahare ty roazan-tika Ntaolo.Ty atao hoe' zagnahare naho ty famarita ty Ntaolo Azé ,ezao .
#ZAGNAHARE=RAZAGNE=FATE 
 ZAGNAHARE=ZE'AGNARETSE.
#AGNARETSE=Tontolo tsy hitam-pihaino.
Naho fa mifanta Ty Tandroy naho misy raha maha vignetse Azé.
#EZAHO ALAEN-DRAEKO AGNARETSAGNE?Dika izay koahe  Mino Ty fisian'agnahare ty razagne malagasy Ama ze tontolo tsy hita Fihaino Agne.
#HAZO : Hazo lehe kabijagne arake vakiteny re, HAZO=HATAE feie fomba fitsara OFISIALY Zay fa tsy tsara Androy atoy .
Fa o hazo teae ho tsaraegne eto HAZO mitovy Amy HAZO fandevegnagne LOLO(razagne mitahy). 
Fahake Ty Taloha moa naho fa misy Ty Havilasy ezao Mamira HAZO (HATAE) i Fianakaviagney ,Mamira hâtae bey hampigodognagne i loloy(Havilasy) Hazo ty natao iareo agnarae ,Io ro hazo Ty agnarae Androy atoy.Naho manao hanapake hazo rehe Ama Ty Ntaolo Dikae misy Ondaty Mate .
Amizao moa re ente ty fivoaragne toagne ,magnarake Izay ka fa lany aby Ty Hâtae bey agnalagne naho novagne HAZOMENA ASIAGNE LAROE manahake Tomobile Vazahao aby ka,TilaAtao agnate TOLY ( HAZO-VIGNE)
Nalagne endreke amigne Ty Agnara Ty HAZO etoagne toy satsia Naho Fa Ty Ndaty mate dika îzay Hajaegne Sady angatahagne fitahiagne tsy itikagne Tandroy Avao Ty Mino Ty fisia ty razagne fa Ty malagasy manontolo Mino Ty razagne fa mitahy.
Noho ie mitahy zay ty nangala iareo endreke Azé nanoagne Fombafomba Maro (rituel) nanoagne ty agnarae Hazo fa tsy Hatae .
Ty Androy atoy Lehe misy Ondaty nanao fomba raty mandritse Havilasy ,ipaliavagne ana-kapela(tsimahay velogne) hagnozogne Aze Amy hazo hasiagne loloy eo fa tsy mihoatse Ty 2 andro ezao misy raha mahazo Azé .Manao Izay.Azafady tsy hoe manoro vilagne fa ohatre igné.
Fehe'e HAZOMANGA=HAZO+MANGA
#HAZO= #HATAE_TRAGNON-DOLO=#LOLO=#FATE=_ RAZAGNE=_ZAGNAHARE INOA TY NTAOLO.
#MANGA=MATANJAKE=MALAZA=TALOHA=NAHERY.
Hoe Ty tsaran' Arofoe Ty Ntaolo fa antoe nisia Ty Hazomanga.Niambesatse ambone tane etoy ze o zagnahare Zao teie Ntaolo ,ze mangatake amae omea ze Raha paliavee.Omeo agnombe 200 naho VOLAMENA raho Hoe Ty sasae ,magnomey ty zagnahare.Naho nihamaro rahay tsy nivaie nikamo re fa itika olombelogne Bibi Ama Ty hatea Hatake tsy mete afapo,tsy Ombia hijanogne hafarae ré Nikisake lavitse antika Amy toeragne tsy vazoho Fihaino Agne.
Teneheo tika mandrake Ty Androany fa Nikisake lavitse tsy vazoho Fihaino re feie MBe mangatake Avao tikagne.
Hafarae amizao Tampakevetse iareo fa hanamboatse ze o zagnahare Zao velogne amizay hangataha iareo ze Raha paliave iareo.
 Nangalake amizao iareo AGNOMBE VOSITSE JABAJABA ,vinono iareo ,
 Nangalake iareo HATAE TEZA Sinagnitse masiogne Ty lohae Hanalezagne Ty TRAFO naho SOLY i #AGNOMBEY.


#HAZO MANGA
Androany tikagne hampahafohigne Ty dika Ty HAZOMANGA. Ty nahazoagne Ty AGNARAGNE Hazomanga.
#Arake fahafohina tikagnaze henaneo ,ezao saontsy roe (02) natraoke Raike (01) re Io, HAZO+MANGA.
Naho Indese ara-bakiteny nje ezaooo,
HAZO = Hâtae
MANGA= Loko Feie ts'izay .
MANGA: Ty MANGA entegne i Tsaragne ze heneke kila bey fa nivilasy,mahery ara nanagne ty Lazae teie Ntaolo tagne. 
Ohatre : Ndaty MANGA(Olo Manga),lonake.Tsy tikagne Tandroy Avao ro mampiasa ze saontsy Olo Manga Zay fa naho fa heneke Malagasy tsy vaky maroy toy aby Ama. #MANGA=MATANJAKE=NALAZA TALOHA TAGNE=NAHERY
Mitovy amizay avao ka ty nitondra Ty Ntaolo Ty #MANGA etoagne toy #MAREKE Ty masigne naho hamafe,Laza.
Teneheo tika fa misy hira masigne Zay manao izao teie 
#HAZOMANGAN'AGNAHARE_FIANGONAGNEO.
mitovy ka hoe ty razagne Ntaolo fa 
#HAZOMANGA ay ka tôy.
Dikae Finoagne ro veiegne agnate ao,sambe zagnahare ro inoagne agnate ao Satsia fatratra Finoagne #Anagnahare ty roazan-tika Ntaolo.Ty atao hoe' zagnahare naho ty famarita ty Ntaolo Azé ,ezao .
#ZAGNAHARE=RAZAGNE=FATE 
 ZAGNAHARE=ZE'AGNARETSE.
#AGNARETSE=Tontolo tsy hitam-pihaino.
Naho fa mifanta Ty Tandroy naho misy raha maha vignetse Azé.
#EZAHO ALAEN-DRAEKO AGNARETSAGNE?Dika izay koahe  Mino Ty fisian'agnahare ty razagne malagasy Ama ze tontolo tsy hita Fihaino Agne.
#HAZO : Hazo lehe kabijagne arake vakiteny re, HAZO=HATAE feie fomba fitsara OFISIALY Zay fa tsy tsara Androy atoy .
Fa o hazo teae ho tsaraegne eto HAZO mitovy Amy HAZO fandevegnagne LOLO(razagne mitahy). 
Fahake Ty Taloha moa naho fa misy Ty Havilasy ezao Mamira HAZO (HATAE) i Fianakaviagney ,Mamira hâtae bey hampigodognagne i loloy(Havilasy) Hazo ty natao iareo agnarae ,Io ro hazo Ty agnarae Androy atoy.Naho manao hanapake hazo rehe Ama Ty Ntaolo Dikae misy Ondaty Mate .
Amizao moa re ente ty fivoaragne toagne ,magnarake Izay ka fa lany aby Ty Hâtae bey agnalagne naho novagne HAZOMENA ASIAGNE LAROE manahake Tomobile Vazahao aby ka,TilaAtao agnate TOLY ( HAZO-VIGNE)
Nalagne endreke amigne Ty Agnara Ty HAZO etoagne toy satsia Naho Fa Ty Ndaty mate dika îzay Hajaegne Sady angatahagne fitahiagne tsy itikagne Tandroy Avao Ty Mino Ty fisia ty razagne fa Ty malagasy manontolo Mino Ty razagne fa mitahy.
Noho ie mitahy zay ty nangala iareo endreke Azé nanoagne Fombafomba Maro (rituel) nanoagne ty agnarae Hazo fa tsy Hatae .
Ty Androy atoy Lehe misy Ondaty nanao fomba raty mandritse Havilasy ,ipaliavagne ana-kapela(tsimahay velogne) hagnozogne Aze Amy hazo hasiagne loloy eo fa tsy mihoatse Ty 2 andro ezao misy raha mahazo Azé .Manao Izay.Azafady tsy hoe manoro vilagne fa ohatre igné.
Fehe'e HAZOMANGA=HAZO+MANGA
#HAZO= #HATAE_TRAGNON-DOLO=#LOLO=#FATE=_ RAZAGNE=_ZAGNAHARE INOA TY NTAOLO.
#MANGA=MATANJAKE=MALAZA=TALOHA=NAHERY.
Hoe Ty tsaran' Arofoe Ty Ntaolo fa antoe nisia Ty Hazomanga.Niambesatse ambone tane etoy ze o zagnahare Zao teie Ntaolo ,ze mangatake amae omea ze Raha paliavee.Omeo agnombe 200 naho VOLAMENA raho Hoe Ty sasae ,magnomey ty zagnahare.Naho nihamaro rahay tsy nivaie nikamo re fa itika olombelogne Bibi Ama Ty hatea Hatake tsy mete afapo,tsy Ombia hijanogne hafarae ré Nikisake lavitse antika Amy toeragne tsy vazoho Fihaino Agne.
Teneheo tika mandrake Ty Androany fa Nikisake lavitse tsy vazoho Fihaino re feie MBe mangatake Avao tikagne.
Hafarae amizao Tampakevetse iareo fa hanamboatse ze o zagnahare Zao velogne amizay hangataha iareo ze Raha paliave iareo.
 Nangalake amizao iareo AGNOMBE VOSITSE JABAJABA ,vinono iareo ,
 Nangalake iareo HATAE TEZA Sinagnitse masiogne Ty lohae Hanalezagne Ty TRAFO naho SOLY i #AGNOMBEY.
Vinelogne amizao Ty AFO nasale i SAFOKENAY.
sady MANGATAKE AMY ZAGNAHARE IAREO ZE FANAGNAGNE PALIAE,MANGATAKE TSODRANO,MANGATE TY HIVARIGNAE.
Mandeha miagnambone ty Fofoe solikey amizay mivarigne Ty zagnahare naho mahameno igné ,ezao #SAMBORE iareo . Embenagne tsy avy ,ie iareo moly,miheregne Maraindray, Aheo naho tsy EO Henay.
#HEDEY HOE IAREO FA NIZOTRO TY ZAGNAHARE NIKAMAE ABY HENAY.
Kay tsy izay Ty Raha misy fa ,nisy Ndaty fa nanjary Hako,fa #ANGATRE mipetrake agnate ala egne lava mitsororoke Ty VOLOE,Mangalake i Hena vita saley .Tinino iareo amizao Ty liae ,mikororoke avao I VOLO i Hakoy lavabey.ie re avy alohagne ,mandravogne i liay.
Andao Hamono Agnombe indraike,lasa koa namono Vositse bey JABAJABA.Ezao mbe manao hoe igné indraike.
HAFARAE amizao Lehe fa nivilasy i roangahe namorogne igney ,mbe nanohy avao ka ty taranae ,Mandrake Ty Androany MBe misy Avao ty Taranake #MANOHY i raha manaoigney mangatake fitahiagne,tso-drano Ama i Hâtae SIOGNAGNEY IO SADY MAMONO AGNOMBE.satsia inoandroazagne fa mbe Agne zagnahare mahonigne Ty fangatahagne atao amae.
#FOHA TALILI
#TINALILI HITALILI 

#HATAE_BEY_FIPALIRAGNE_AMPIKAZO.
#HATAE BEY_FANGATAHA TSO-DRANO.
Aloha Ty hizarako intoy koa ezao ialagne tsigne ,Agne i Magnialo aefeko ze Tsara Zao ataoko tsara Ama areo RayamandReny tsy ankanavagne,tsy sagnatsia fanompoagne sampigne fa Ty asako ro ataoko ,miezake mampahafohigne Ty satan-droaza tika taolo.
Fahake Ty Taolo ezao koahe ,Agnisa nandala Ty Fomba maha malagasy Ty roazan-tika.
Satsia Ty intika olombelogne hoe Ty vetsevetse n'arofo Ty Taolo ,hezao tsy misy mahavita tegna naho mbe ambone tane etoke fa mipay fahasoavagne naho TSO-DRANO boake Ama Ty RAY-AMANDRENE ,velogne ,indrindra fa ze fa lasa AGNARETSE agne.
Teneheo tika fa o DOKOTERA naho FIVAVAHAGNEO Sambe mitondra fahasoavagne naho fanasitragnagne ama tika olombelogne feie tsy misy #DIKAE naho tsy misy TSODRANO ray aman-dreny Satsia masoandro voalohae aloha Ty ZAGNAHARE Ty Ray amandRene ambone tane etoy.
Managne Ty MAMPIAVAKE Azé intika malagasy tsy VAKY volo ,fitaratse maneho Azé o haream- BAKOKE magneragne i Madagasikara Io.
Tsy tôkoe ho tsinoetsinoegne Satsia managne anjara toeragne Ama Ty fampandrosoagne Ty tane tikagne. toy ,Managne anjara toeragne Ama Ty fizaragne fitahiagne ,fahasoavagne.
#AGNISA izay Ty hatae BEY KOBAIGNE toy ,6 kilometatse Miala RN13 igné ,ampagnivoa i FARADOFAY naho i Amboasare. Naho a BEVALAGNEO miotake ankavia.
Mandeha Ama tanagne Atao #AMPIKAZO Zao.
O Tanagne AMPIKAZO naho ombako Talili ,T TATSIMO ty mipetrake ao , boake AGNALAPATSE. Misy o Rangahe atao Refitondra Zao Ty namorognae o tanagneo naho fa nisitake boake #AGNALAPATSE Agne.
#TAGNALAPATSE : #Mamilogne_ TSIRITRAMPELA.
Nagnararaotse iliako tamboasare Zay Raho,niezaka ny tsile mbao nijanogne Ankatae-MANGA KOBAIGNE eo. Arake Ty fagnadihadiagne Ama Ty Ndaty bey zoegne antanagne eo ,ezao Agnisa Ty hatae BEY Managne Ty ZOE Sady masigne fangatahagne TSO-DRANO , FANAOVAGNE VAVA,SAREKE.
#Naho misy AMPELA TSY MITERAKE MIPAY AJAJA ,magnatogne eo ,manao ZAKA teie,naho iraho terake ,ezao magnatetse lamba amao eto hasafoko azo.tsy voatere lamba fa ze foeo afake resaheo.
Naho misy Ty Ndaty handeha hikarama,hipay asa ,magnatogne eo mangatake ,ezao manao vava,naho mipoake mahavaky raho ,magnatetse vola ,labiera Amao eto.
misy tilae minday Akoho velogne avotsotse egne Mandehandeha agnate ala egne .
#Naho Ty tsarae natao ze Ndaty bey nagnoteneako Zay anefa ,mateteke ze mangatake eo mahazo vale'e Sady tanterake abike .Feie izao ,Mila #FINOAGNE.Naho atao'o ampinoagne hoere mahavonje re.
Fa Naho fa tanterake ka re ,ATEREGNE Ty Azé.
Mete Sambe iaraha tika mahavazoho Io Amy sare Io fa Maro Ty lamba mifognogne Azé ,dika Io Ndaty nanao Vava Téo feie fa nahazo vale'e ,ezao Sambe magnatetse ty tsara nataoe.
#Tamy Zaho nandalo Téo ,misy VOLA GASY,VOLA VAZAHA ,TOAKA GASY ,SOLIKAGNOMBE ,LAMBA HOANY MBO VAO ,LABIERA,io Ty Raha nihitako Téo tamizaho nandalo Teo.
Teako ho hamafisegne fa tsy atoy avao Ty misy HATAE BEY FANOAGNE SAREKE FA BETEKE MAGNERAGNE I MADAGASIKARA mampiasa Azé abike satsia fombandrazagne taloha ze raha Zay .
Ialagne tsigne koahe naho misy tohignarofo Ama ze Sare fanehoagne .Tsy fanompoagne sampigne koahe fa fampahoninagne Ty fombandrazagne.
Fa nahazoagne alalagne ezao pibilikasio Zao koahe.
#FOHA TALILI??
#TINALILI HITALILI 

#TALILY
#ONTANDROY #ONDATY_NALAZA
Tahina nana nagnomey,Tonda nana nagnatrake , i Androy nana namolavola.
Ka Ty teako ho tsarae koahe ,ezao ,nanagne roandriagne Managne arofo Nanto Ty Androy teie Taloha .
Fa tsaraeko mbegne mbegne avao teie Managne hareagne tsy tambo isaegne Ty Androy tika toy ,Managne hareagne Ndaty manga tika , Kolontsaigne ,Fiaragnanagne.Beteke vazaha ezao vareagne Lehe mitsenjegne Azé.
Fa Ty teako ho tsarae ,ampahavie Ty tsara hampipitotse kedekede ama Ty momba i #MONJA JAONA 
#LATIMERA RANGERS
#GABIN VAOVY
#SURGI VILON'ANDROY 
MONJA JAONA:Fohi tikagne nje aia naho mbe a madagasikara etoagne,egne aza fa andafe Agne ahenoagne ty Lazae .
Agnisa Ty nahafoe Ty arofoe ho fampandrosoagne i Androy  Ty baba MONJA,mendreke tsokombegne Ty nivitae.
#Terake tama Ty Taogne 1910 tao AMBOASARE Ty Roangahe,Roandriagne MONJA JAONA Andriamagnaregne TSIRANJAGNEGNE ,mamilogne #VATO AMBOZO.Mpanao politika naho mpitologne ama Ty hatea Tanendrazagne Ty BABA MONJA .
Fohy tikagne fa naho Ty niatombohae tama Ty hatanorae,niofagne ho MOPERA,feie misy raha nanohigne ty arofoe hafarae ré nagnova lalagne nitologne Satsia nanao ty ataoe o KOLON tao AMBOASARE tamizay.
1945:Niarake nitologne miarakamy Dokotera ravoahangy tami MDRM.
1958:Tapakevetse Ty BABA MONJA nanangagne Ty Antoko MONIMA TSY MIVIOMBIO.
MONIMA(Malagasy Ontsoniny Malagasy).
1959-1961: MERA TOLIARA 
1982:Ireke ro Tandroy nilatsake Filohampirenena teto Madagasikara.
1989-1992: Nitarike tologne'e haagnafake i DIDIER RATSIRAKE ,miarakamy Profesora ZAFY Albert.
1994: Vilasy Ama Ty fahafenoagne taogne 84.
LATIMER RANGERS Randrianasolo Joseph : Lehe hampahafohigne i LATIMERA RANGERS tikagne ezao , Agnisa Ty mahery fo i Androy.
#Terake tami Taogne 1940 Antanimora sud Androy Ty Roandriagne LATIMER RANGERS mpitologne mafana arofo hoe Ty ZO Ty Olombelogne.
1964: Ireke ro Tandroy voalohae nahazo dipilaoma CFJ tagne Andafe Parisy Agne.
1967-1972:Agnisa Ty nametrake rambo-pitagne Ama i gazety Jeune Afrique 
1971:Niarake nitologne tama i Baba MONJA JAONA MBA hagnavotagne i Androy naho i Madagasikara.
1991-1993:OnTANDROY voalohae minisitra Kolontsaigne malagasy.
2004: Natokagne ho mpiambegne tane Ama Ty robe loteragne Ambohimalaza.
2017: OnTANDROY voalohae "Grand officier des Art et de la lettre" isa Ty mpanoratse fata-daza.
GABIN VAOVY:Agnisa Ty Antandroy nivoy ,nagnavohavo ,namoha ty Kolontsaigne Ama Ty alala Ty hasairy, nampiasa Langoro naho Marovany.
Terake tami Taogne 1948 ,tao ambovombe Androy ao Ty Fanovogna jean Gabin,Nitrake i andafy Ama Ty fiveiagne Ty hasairy .
Holehole nahafohinagn'aze Ty 
#SALAKAO 
#ANDROY TANE MILEVEN-DRANO.
#Taligneregne
#Omeo rano.I hirae SALAKAO Ty namorognae aze MBA hoe Ty Ndaty magnavelo lavitse.
1974: Namorogne Ty tarike VAOVY
1984: Nompiboake kapila "5"
Lahimora
Androy tane MILEVEN-DRANO
Omeo rano 
 Talignere 
SALAKAO
2010: Vilasy re Ama Ty fahafenoae taogne 62.
 VILON'ANDROY : Naho Ama Ty Taogne jenerasio misy antika Zao IE ro Agnisa Ty Sairy mampianatse ,mampalaza i Androy .
Fantatse ama Ty hira,
Ry néné
Omeo rano pelake 
Tsena malaza i Androy 
1990: Namorogne Ty tarike Vilon'androy ambovombe ao
1995: nanomboke niakatse Antananarivo Agne hampiakatse Ty Laza i Androy Ama Ty alala Ty hasairy.
1998: Nagnavelo andafe Agne nisaravyi Androy
#FOHA TALILI  
#TINALILI HITALILI 

#TALIGNEREGNE
#TALIGNEREGNE=_MARANDRANO =#_MAEEAKE=_MATE TY SALIKO.
Androany tika hitsara miomba ty nahavia Ty Saontsy Talignere.
Tsy misy managne ze Fomba fitsara Zay naho tsy itika #TANDROY.
Iaraha tikagne mahafohignaby koahe fa Ty TALIGNEREGNE midika MARANDRANO= MAEEAKE=MATE TY SALIKO.feie tsy fampiasa tika loatse o mate Ty salimo Io fa Saontsy taloha iaby.Mete tsarae tikagne mbegne avao fa Mete maro Ty tsy Mahafohigne Ty DIKA Ty NAHAVIA Ty Fomba fitsara #TALIGNEREGNE.
#IZAO TY NIFOTORAE 
Fahake ze o taloha Zao hoe mpitalii, o GNEREO agnaragne ,Mpanjaka MPANJAKA BARA Ivondro taloha. 
Lehe nisy ze o ALy natao Ty foko Bara naho foko Tandroy taloha .Misy mpanjaka atao RAPIAPIAMENA Io ro mpanjaka nitarike o ALy Io ,nandeha amizao ré nanafike Androy Agne feie nirese ,lehe fa rese amizao iareo nagnova Mpanjaka MPANJAKA,ezao GNERE nandimbe Azé tamizay.
??#O GNEREO arake voatsara amboneo igne mpanjaka masiake hoebibi Ty fasiae tsy mitsitsy. Tsy mandeta Ty Mpanjaka GNERE fa TALY ty famonoae Ndaty. Naho fa misy ho vonoe'e GADOGNAE #TALY Ty vozoe , DAGEAGNEE Taly.
#Nalaza magneragne faritse antimo toy amizao Ty #GNERE naho i #TALY ey fa mampidageagne VOZO. Manomboke amigne amizao nampitahae Ty #TANDROY Ama Ty #ARA-NDRANO i Tali famonoa i Gnere ndaty .
#TALY+GNERE : TALIGNERE 
#Nisy amizao ze ajalahy Mpitary tafike i RAVALA Ty tahinae .
O RAVALAO Io Ty niboahagne Ty Karazagne TAGNAFONDRAVALA mipetrake Amy faritse Amboasare igné hoeke, Arake Ty Talili BARA Ty nihirifa o #FONDRAVALAO feie nirese tama i ALY naho liae niambesatse Amy faritse TSIHOMBE igné hoeke .Hatrake amizao iareo naho magnatetse #FOETSE ezao magnatetse TSIHOMBE Agne ndreie Amboasare agne.Avelako eo igné fa Talili fa vita. 
Tinendre amizao ty RAVALA handeha hinday tafike ,nanda amizao Ty RAVALA tsy hanafike o Tandroy raho hoere fa nilatsahako anake Ty Agne.
Niheje i GNERE igne ho vinonoe ty RAVALA Ho DAGEAGNEE Amy TALY ey .
Botsitse amizao Ty RAVALA nilay niheregne Amy ANDRIAMAHERY naho ANDRIANTSOLY i KOPOKE Agne indraike nitantara teie niheregne raho hoere fa ho vinono i GNERE Amy TALY ey fa tsy nagneke hampanafihee anareo.
Nalaza amizao Téie hoavy Ty GNERE hanafike antika minday TALY .
Votsoro boakao hoety ANDRIAMAHERY naho ANDRIANTSOLY hahaviae.
#TALY GNERE RAHO Zao==#MARANDRANO RAHO zao. Nampitahae Ty Tandroy Ama Ty arandrano satsia Sambe mahafate ,mahadageagne.Lasa natao fagnohara,,lasa fomba fitsara Satsia Sambe mahafate. hatrake Amizao naho fa MARANDRANO ty TANDROY manao TALIGNERE mandrake Ty androany.Izay Ty nahavia Ty Saontsy #TALIGNERE koahe TALI+GNERE.
#FOHA TALILI ??  
#TINALILI HITALILI 

#RETSIPIOKE 
#FALY LAMBO RETSIPIOKE
Mete fohi tikagne agnelagnela fotoagne egny avao Ty miomba ze fagnoharagne Zay hoeke .fali LAMBO RETSIPIOKE. Agnara ondaty RETSIPIOKEO , ajalahy mpiakandro ,lahitsiaigne
Fahake Ty Taloha moa ,nisy Ty Atao andevo Zao hoeke. I RETSIPIOKE amizao andevon'andriamagnaregne.Miarake amae avao Naho fa IE ro magnavelo.ie ré Ama Ty andro Raike amizao Ama nagnavelo ambohitragne amizao IAREO namandrogne agnombe .
??#ANDRIAMARO I Revatobory Ty andevoe
# MANINDRIARIVO i RETSIPIOKE Ty Andevoe.Manindriarivo Andriamaragne 
#Lehe fa niavi agnalagne iareo nahavazo LAMBO ALA amizao. Ka Ty mate koahe tsy ho kamaegne.
Nalagne amizao #LAMBOY HATONO.
Naho fa hatono amizao tsy misy afo iareo,Sambe mifagnandra Ty hamosetse hafarae Tampakevetse Sambe hamosetse Ty afoe.
Naho izao ré hoeiareo 2 Tonta andao Sambe mamosetse Ty Aze.I ANDRIAMARO namosetse Amy ty RAOTSE(Fantiolotse),i MANINDRIARIVO namosetse Amy ty KATSAFAE( hatae teza).
Naha-poke afo aloha ty ANDRIAMARO, nitono,i MANINDRIARIVO amizao tsy mete naha-poke fa ty Fitae avao ro nipolotake Amy hatae tezay fa tsy nisy afo nipoke.
Nahamasake amizao ty ANDRIAMARO ne nikama aloha ,naho fa nikama ré nisaontsi teie andao hikama amy ty famasake toy.Homana nareo hoere fa tsy hihina Raho 
#Nagnotaneagne amizao ka i andevoey i TSIPIOKE teie ,aihe ka Vao kahe TSy hihina ami Ty fa masake toy?? .
#A HANAO AKORE RAHO HOERE I ROANDRIAGNEO TSY MIKAMA ,TSY HIHINAGNE KOA RAHO FA HIFALY MANAHAKAZE KOA FEIE OMEO AREO AMA I ATE EY AVAO RAHO FA TSY AMEAGNE NOFOE.
Manomboke Téo amizao lefe agnohatse teie fali lambo TSIPIOKE TSy nihinagne 
nofoe fa nihinagne Ty Ate'e.
manao faly re kanefa NIHINAGNE Ty ate'e.vasa tsy tante'e rahay fa nivondrake vasa.
Mandrake Ty Androany amizao mbe mipetrake avao ze fagnoharagne Zay .
#Manao faly LAMBO RETSIPIOKE. #FALAIM-BOLA I MEAE.manao heje teie rehafegne kanefa iraha irehafagnaze avao ka ezao tologne'e.
#FOHA TALILI  
#TINALILI HITALILI 

#TALILI Ty 
#ANDRIAMAGNAREGNE naho #FOMIHALAGNE
Ialagne tsigne amantikagne LONAKE koahe ,tsy iraho piapiandraha toy ka ro hampahafohigne anareo Raeko,Reneko,tsy teie mahay fa hatearano.Lehe misy Ty fonitse topeo koahe.
#TY ANTOE NAHAVIA TY AGNARA TY RAZAGNE #ANDRIAMAGNAREGNE naho #FOMIHALAGNE ezao hatalili antikagne Androany
#Maro Ty hareandravembia ahafahagne mamohigne i Andriamagnaregne naho i Fomihalagne. 
Arake Ty fohigne ezao ANAKE ANDRIAMAGNAREGNE iareo #RAE raike ,#RENE raike.Fitera i #ANDRIAMAGNARETANE . Niterake 03 o Rangaheo #TOHAE,#REBINJO naho i #VOATSE.
Zoke nanake #TOHAE: Nifotora Ty Raza-pko #FOMIHALAGNE
Anake faharoe #REBINJO:namorogne Ty razagne ANDRIAMAGNAREGNE.
Fahatelo Ty #VOATSE :Niterake Ty Ana-poko Andriamagnaregne 11 ankoatse ty Andriamagnaregne naho Ty Fomihalagne:
#Tagnandapary,Tamangaike,Tabelambigne,Maro feie tsy ho votanisa Tigne etoagne.
Fahake Ty taolo ,Lehe fa misy raha mipaoke ,ezao ataoe FAMOSORAE igné.
#LOVATSOFIGNE VOALOHAE : Ama ty maha zokenanake Andriamagnaregne i TOHAE ,ezao ireke ro bey antanagneo,Mandeta Lehe fa Avy Ty sorogne ,IE Ty MANAVOGNE i MANAHIGNEY Lehe fa Avy Ty andro ZOMA ,MANAVOGNE i hazomangay.Ie reke Ama Ty Andro raike tampakevetse fa hagnavelo miarakama i ANDRIATOMOETSE rahalahin-drae .Fohy tika fa Rae raike Ty Niterake Ty Andriamagnaregne Naho Ty AFONDRIAMBITA, Afomarolahy (TELO RAE).
Lehe fa ho nandeha nitokamonegne amizao Ty ANDRIATOMOETSE Nifotora Ty razagne (AFONDRIAMBITA) ,nangatake amanDRae re teie hagnorike i ANDRIATOMOETSE raho baba hoere,omeo ahike Ty anjarako. KO Mandeha kahe rehe hoe Ty Rae fa ia Ty hinday tanagne toy hisolo ahike fa irehe.Tsy mete re,hafarae vignetse amizao Ty roae homeako azo hoere Ty anjarao feie izao .
# Mandrohiza Vositse réhe hanorognako o#ZAIO hisolo toerao fa TSY mete Naho tsy misy minday aze o tanagneo.
Hafarae ,rinohy amizao i Vositse .
Nametse Amizao re teie .MANOMBOKE ANDROANY HOERE ,#MIAREGNE HO ZOKEE REHE KAHE #REBINJO ,IREHE RO HINDAY TANAGNE TOY HANDILY NAHO MANAMPAKE,HAGNAREGNE ZE TSY METE.Manomboke Téo amizao Reketse i tsara manao hoeigne naho liae nanjary #FAMOSORAGNE.Izay Ty NAHAVIA Ty agnara Ty Karazagne #ANDRIAMAGNAREGNE.
#FA IREHE ZOKE NANAKE ka KAHE #TOHAE MANJARY ZAIE FA MALAIN-DRO(ZO) REHE.KAY MANAGNE FO RATY AVAO REHEO ,MISY FOMIHALAGNE AVAO TY AMAO.
Manomboke Téo amizao ,Reketse i Famosoragney ,Lasa ninday #FAMOSORAGNE Fomihalagney re satsia MANAGNE vetsevetse raty Avao ,Fomihalagne Agnate AO.
#LOVATSOFIGNE FAHAROE: Misy itovizae Ama i Talili amboneo Io Avao koa.Lehe fa nibey hoe Mpitalily Ty #ANDRIATOHAE: Nidisake miarakama Ty hasaveregnae,noho i valie.ninday agnombe .
MANAGNE Andevo Maro rehe mpamere agnombe naho mpiambegnaze.
Manambaly ka re feie raty Fomba o ampela valie EO.
#Lehe fa misorogne amizao Ty #RAE, agnirahagne Andevo hagnatseke i sorogney Sady IE Ty mandetaze fa zoke nananake.
ie re Ama Ty andro raike ,namea i valie loha,teie irehe zane ho'ere isake hisorogne handeha Avao magnino naho mangatake Hazomanga rehe .Naho irehe Mandeha ho'ere e'zao Mandeha ka raho mandeha lefa. Ehake amizao hafarae TSY nandeha fa nirahee Ty #ANDEVOE foty manahakaze avao ka.Nampagnisie i SARIMBO EY,SABAKA EY VOLAFOTSY ,NAMPANDESE I AMPINGARA EY.ezao tsisy afataragnaze nampagnatsehee i sorogney.ie re hatao sorogney ,tinoka Amizao Ty zokenanake handeta.Niboake i Andevoy Nandeta VOSITSO-ROGNEY ,ara TSY nahafantatse .IE re Ama Ty andro raike nisy nahatsikaritse amizao nitsiko Aman-drae.
KINOIKE amizao Natao izao teie hamindra LILY Ama Ty zoke nanae i roandriagney mivoriabike Tika .Voribey Dogne ambone ,Dogne ambane .ie atao fandetagn votsi-tsorogney tinoka re ,handeta,niboake,TSY irehe hoetirae Ty mpandeta fa Ty lahy andevo'o roagne.Eo amizao Ehake.
#MANOMBOKE ANDROANY HOERE ,#MIAREGNE HO ZOKEE REHE KAHE #REBINJO ,IREHE RO HINDAY TANAGNE TOY HANDILY NAHO MANAMPAKE,HAGNAREGNE ZE TSY METE.Manomboke Téo amizao Reketse i tsara manao hoeigne naho liae nanjary #FAMOSORAGNE.Izay Ty NAHAVIA Ty agnara Ty Karazagne #ANDRIAMAGNAREGNE.
#FA IREHE ZOKE NANAKE ka KAHE #TOHAE MANJARY ZAIE FA MALAIN-DRO(ZO) REHE.KAY MANAGNE FO RATY AVAO REHEO ,MISY FOMIHALAGNE AVAO TY AMAO.
#Irehe zokenanake manao raha TSY manjary Io KAHE hoereke ,e'zao tsy manjarinjary koa Ty zokenanao .Afake magnotane tikagne fa Ty zokenana o Fomihalagneo lehe tsy asorogne e'zao tsy tomobagne ze raha ataoe.
#Tama i taogne tehoeke Zay iareo Andriamagnaregne Fomihalagne REHETRA boake antanemora -ANDALATANOSE igné ne ndaty Vositse 30 lahy namafa Kiririsa ELANJAO,KOMINY SAMPONA.Satsia AO Ty naetraha i roandriagney Ty Varae ,ao Ty niambesarae ,ao Ty nivilasiae.Lehe fa Andriamagnaregne a Madagasikara etoagne ,e'zao ELANJAO Ty FOTOE Ty misy Ty BEIE. Fiterae niparitake antanemora igné fa ao Ty FOTOE.
#FOHA TALILI
#TINALILI HITALILI 

#LOHAVOGNE , #VOALOHA-PAIA, #LOHA-MAHAKAMA.
Fomba tane haehae Ty LOHAVOGNE ara nitandrema ty razambey tika tsy azo atao Ty mikama naho Mbe tsy nagnota Ty roae .
Feie Ama Ty henane tôy re Ama-fa tsy Asia tikagne lanjae mone izao maha lava havelogne ,mampijararaigne ze raha tsapaegne .
#FOHINO TIKA AO.
Agnisany Ty Fomba Tandroy managne Ty maha IE Aze Ama Ty fitezagne fanao Ty RAYAMANDRENE taolo BABA naho NENE -ANAKE Ty fagnajagne Ty #LOHAVOGNE, #VOALOHA-PAIA ara #LOHA-MAHAKAMA . #MAHAVOAN-KAVOA (tsigne ) Ty tsy fagnajagne naho Ty fandikagne o raha Telo loha Reo teie taloha .Tsy mampanjarinjary.
#Managne Ty ZOE manokagne ty LOHAVOGNE naho Ty LOHA-PAIA ara TSODRANO azo omea BABA naho NENE. Lehe magnatetse o raha reo Ty anake,lehe mipororoake ze tso-drano Zay hoiahoaba.
Tsy voateri baba naho néné Avao fa naho fa tsy eo Ty baba naho néné Lehe misy LONAKE mbe tavela Ty Ama tanagney eo ,atero amae egne hahazoao #FATAKOZA amae.
Satsia naho Manakavoa(manatsigne) Ty anake ezao ,nja teie hikarama tsy vagnombagnogne ama ty fiaignagne, mambole tsy mahavokatse, mipay tsy mahita satsia tsy mahazo tso-drano .
#IZAO ARE TY MAMPIAVAKE AZE
#LOHAVOGNE ,Lehe fa mambole ezao a #TONDA egne ,nja mambole balahazo ,bagega,Trako,naho fa heneke raha ambolegne ezao Lehe fa masake-vokatse tsy àzo Ty Atao Ty MIKAMA aloha Lehe mbe VELONDRAE-VELON-DRENE fa tsy mahatomombagne. Fa Ty fatao Azé ,alagne voaloham-bokatsey famboleagney isake 
mahavokatse ATEREGNE Ama iareo ao.Tsy vokatsey abike koagne fa kedekede avao Hagnotae Azé ,hitatae Azé amizay maha-vokatse ka Ama ty magnarake .
#IZAY AHAVIA FAGNOHARAGNE TEIE #MATAMBELO HOE ANAKE TSY NIHINAGNE LOHAVOGNE.
Tsy ze Karaza mahakama ambolegne koa ezao hangalagne #LOHAVOGNE fa misy ka Ty vole managne ty Zoe.Ho mete vao koahe naho TRAKA Petsay ,ezao hagnateragne LOHAVOGNE ama i #BABA naho #NENE ao .Intoa ara Ty fambolea angalagne LOHAVOGNE .
VARE_ TSAKO_, BALAHAZO_AKONDRO_BAGEDA_FARE_TABOARA_VOAZAVO.
#LOHA-PAIA ,ezao voalohan-kareagne (harena) azo ama Ty ASA natao: VOLA-AGNOMBE. 
Lehe fa manomboke mahatagne kobaigne , mahavelogne Ty arofoe Ty anake teie Taloha ,egne aza mandrake Ty Androany,ezao mbe misy avao Ty manao izay . Manomboke mamory Hareagne ezao ,I voaloha-paliaey ezao atere'e amanDRae Agne ,amanDRene'e Agne,amizao MBA hitatagne Azé .
Manahake izay ka tigne Anito ,Lehe fa manomboke hiasa mahazo karama voalohae koahe tsy tôkoe #BARA naho Labiera ro Vonjegne Fa i #BABA naho i NENE heke.
#Lehe Ty Taloha tsy àzo Ty anake atao Ty mamboatse Andromba JABAJABA mihoatse Ty #ANDRAE_ fa Lehe hamboatse re ,ezao ,tokoe agnamboaragne heke ty baba izay Vaho mamboatse Ty anake .Naho tsy hahavita aleo mivily #OHATSE Ama Ty RAY-AMANDRENE . mivily ohatse Zao magnomey vola,solo Ty ho hagnamboarao hoaze ka.
#LOHA-MAHAKAMA. O Loha mahakama Zao , mahakama masake ( manta) voaregne boake #Ambalagne ao Voaloha ey.
#Fahake Ty taloha ,Lehe fa masake i mahakamay ,ezao mijijitse eo Abi i FINGA i anakey miharo Ama i #FANAKE(finga ondaty bey) ,aloha Ty hamoaragne ,ezao I #MANGARA Rangahey heke Ty asiagne voalohae,izay Vaho magnarake abike ze sisae.
#Lehe fa vita voatse i mahakamay ,ezao tsy azo atao Ty #MIHINAGNE aloha Ty Ndaty BEY,Zoke .
#IZAY NAHAVIA FAGNOHARAGNE TEIE 
#TSY MITSAKO ALOHA TY VAZAGNE ** 
Lehe mbe tsy nalagne lohae naho mbe tsy kinama Ty Ndaty bey Ty raha tsy àzo hanaegne fa anagna tsiny.
#FOMBA TANDROY tsy misy maha raty Azé kagne Ty fiharoagne MiKAMA ,teie Taloha, mitambatse Finga raike Ty NDATY BEY,Finga raike Ty ZOKE ,Finga Raike ze ajaja.Naho fa mitambatse amizao tsy mahazo mandrambe #SOTSO aloha Naho mbe tsy mandrambe i NDATY bey,Tsy mahazo Mihinagne aloha Naho MBe tsy Mampiditse Ampalie ao aloha Ndaty bey.
#Ty tena Fomba noho faha-lalampomba tsy àzo atao Ty #MAMPIJANOGNE SOTSO aloha Lehe mbe tsy magnaki-Sotso i Ndaty ,Lehe hampijanogne SOTSO ezao #MIERA ara #AONJOGNE AMBONE FANAKEY.
#Lehe fa Tampetse igné tsy àzo atao Ty MINOn-DRANO aloha Ty Ndaty bey Lehe tsy mahazo alalagne .Njeteie dageagne ,ezao miera heke.
#Lehe Akambandraike ze lilindroazagne Tsisy maharary Azé Zay ezao ,#Managne Ty Hasie naho Ty Hajae Ty RAY-AMANDRENE amantikagne malagasy ,Tindrieko manokagne itikagne #TANDROY.
#Lehe tehanitsy Fiotsognagne,teholava havelogne ezao KO atao ambanendraha Ty RAY-AMANDRENE naho ze fa kila Ndaty bey.
Io Ty zagnahare tikagne voalohae,
Njeteie MIRORO andegilizy ao avao rehe ,Lehe tsy magnisy Hajae Baba naho Néné tsy misy hitahy azo Ty eo.
#ANDRIA-TOMPO fa nagnafatse teie #MAGNAJA TY RAE naho TY RENEO MBA HO ELA VELOGNE .Zay vao koahe Ty tsy mazava .Bey Ty hevetse fognose ze Tsara Zay hoeke .
#FOHA TALILI  
#TINALILI HITALILI

#TEARANO(MISANDRATSE)
#HISAFIRY MAHAKASIKE TY HATEARANO HE KA TIKA 
Tsarae Ty henane fa kokolampo ho'ere Ti-ha tearano.Ara naho mihafoan-je Ty Anito,Vatae kede Ty mbe mampiasa Azé.Feie tsy Hamono lili-tika fa hamohaze.Ezao ama' intoy Ty Talili miombaze.
Mizara Telo Ty hatearano.
misy Ty :TEARANO ANAKE
TEARANO TSINJAKE
.TEARANO AGNOMBE.
Fahake Ty taloha lili nengandroaza tika Ty hatea raho .Tsy midika fagnompoagne sampogne Ty FISANDRATAGNE.
Ty HATEARANO aretegne agnate tikagne olombelogne Ato feie tsy sarotse Tahagne(tsaboegne).Feie naho tsy Tahagne Ty hatearano mahafate.Beteke Mandoa LIO lehe tsy voa Tsabo.
*Ty ahafataragne Ty ondaty teie TEARANO TSINJAKE. Lehe fa mahonigne BEKO o saïry Io re ,ezao liae mionjegne avao mitsenjegnaze ,ezao mitserenene aby Ty Raha Ama Ty arofoe. Lehe ankavoriagne re mahavazoho o saïry Mahay magnonigneo ezao ,misy VAKY toragne.
*Naho fa fohi Ty hasaveregnae re teie TEARANO, ipaliavagne SAIRY Mahay hanandratsaze.
*Mizara 2 ty sandratse 
#SANDRA-BEY
#SANDRA-KEDE.
#Naho hatao SANDRA-BEY re ezao maharetse 3 volagne fara faha beie.
#Naho hatao SANDRA-KEDE re ,ezao volae 1 avao fara faha beie.
#Naho ty tena maregne ty taloha naho hatao SANDRA-BEY re ,ezao Agnombe Ty AMPINOMAGNE Azé .Feie amizao ré noho Ty tsy fanagnagne ezao ,Misy avao ka Ty MAMPINOGNE AMA TY OSE. Kanefagne SANDRA-KEDE ro AMPINOMAGNE ose.
#MAMPINOGNE: o mampinogne Zao ,lehe fa lefe Ty andro hagnavoriagnagne ezao ,mitalili Ty hasaveregnae Ama ze longo marine Azé fa hampinogne.
#Naho fa lefe Havoriagney ,alagne i agnombe Maroy TSOBOEGNE feno tanagney, Sady magnaty re misinjake magnarake afarao arahe i saïry. Ama i fotoagnandro i ré Ro MIJOBOGNE ZE AGNOMBE TEAM-BILOE HO KAMAE TY LIOE.Satsia tsy ho sitragney naho tsy mikama LIO.
Lehe fa voa JOBOE i agnombey ezao tsepahegne rohizagne ,AJIJITSE.
Lehe fa vitæ rohy i ambey ,mandrohy ose ka Zokenanake magnarake i ambey,RENELAHY ....
#Fehe'e ,Lehe SANDRA-BEY re AMBETY AMPINOMAGNE 
#Lehe SANDRA-KEDE re OSE Ty AMPINOMAGNE.
#Lehe hatearano AGNOMBE, TEARANOM-BARA.Lehe fa mahita agnombe re ,ezao Mitsegne ,hei Abe Ty ri SALOVANDAHY/LOHAPITSE/FITADAHY/ SANDRIFELAHY.
izay avao Ty onigne'e isake teie mahavazo agnombe. Ty fomba fitsaboagne igné ka ,avory Ty agnombe lahialegne,TSOBOEGNE antanagneo agnate Ty heregnandro ,itiofagne ANTSIVA,
ijeragne LANGOROGNE,hampivoha Ty arofoe Ama i raha midobokey .
Satsia IE mahavazoho agnombe mitsegne Maroy Ty mahasitragnaze .
#HATEARANO ANAKE: Angalagne saïry a sandratse re feie ,ireke ro mifily Ty ajaja ze TEAM-BILOE Hagnati Azé ,Hiarake hikama amae .
Mete eretserete tika tsy mahasitragne Azé feie inoako Sady itokisako fa mahamela-pere Ty sandratse.
Fehe'e ,mizara roe Ty sandratse ,fa Ty hatea rano ro mizara telo:
#SANDRA-BEY( agnombe Ty AMPINOMAGNE)
#SANDRA-KEDE (Ose Ty AMPINOMAGNE)
TEARANO ANAKE
TEARANO TSINJAKE
.TEARANO AGNOMBE.
Am ze fotoagne misy antikagne Zao ,TEARANO TSINJAKE ro mbe misy fa o roe fa tsy misy satsia miharaty Ty tane ,sarotse Ty hitsoboagne agnombe fa manjary andese Ty malaso avao. I FARITSE MAROTSIRAKE disitirake i Amboasare igné ro mbe mitsoboke agnombe.
#FOHA TALILI
#TINALILI HITALILI

#FALY LAMBO TY #ANDRIAMAGNAREGNE
#Ialagne tsigne koahe fa miheregne etoagne indraike Ty Talili toike hoeke fa misy mipay Azé indraike 
Mete fohi tikagne mbegne avao teie tsy kama 'o Andriamagnaregneo ty lambo fa Faly Azé,tsy vaho Ty hikama fa nja ty vole atonda egne Naho misi tsinoa ty lambo ne avelae tsy amoidire'e andriha hoe Ze mbe mitagnaze Vatae. 
Kila raha aza managne Ty fotorae,fe naho lehe tehahay Ty mare magnotane o Rangaheo avao Ty vahaolagne.
androani tika hisafiry Ty antoe NAHATONGA o Andriamagnaregneo tsy nikama lambo.
#FOTOE 
Nandeha Ty Andranavy roe(2) lahy ANDRIAMARO naho I MANINDRIARIVO miarake Ty andevoe 2 lahy I TSIPIOKE naho Revatobory , mpamere agnombe iareo.Ty Raike Vohitse(ANDRIAMARO) ,Ty raike Andriamagnaregne(MANINDRIARIVO)Sambe managne andevo iareo mpikalagne agnombe .
Lehe fa niavi agnalagne iareo nahavazo LAMBO LIGNE mate tinindri Ty vato nitsoae.Nitsoa Ty Raha ho hane'e Zao ré amoro ty vato bey fe naho fa nahazo laledaleke ree,nivarigna i vatoy hafarae nimate.Intia hoe iandevo rey roandriagneo Ty lambo mate .
Nala iareo amizao lambo ligney HATONO.
Naho fa hatono ré tsy misy afo iareo hafarae Tampakevetse Sambe hamosetse Ty afo hitonoae Ty Azé( tsikilipolipo).
Naho izao ré hoeiareo 2 Tonta andao Sambe mamosetse Ty Aze.I ANDRIAMARO namosetse Amy ty RAOTSE(Fantiolotse),i MANINDRIARIVO namosetse Amy ty KATSAFAE( hatae teza).
Naha-poke afo aloha ty ANDRIAMARO ne nitono,i MANINDRIARIVO amizao tsy mete naha-poke fa ty Fitae avao ro nipolotake Amy hatae tezay fa tsy nisy afo nipoke.
Nahamasake amizao ty ANDRIAMARO ne nikama aloha ,naho fa nikama ré nisaontsi teie andao hikama amy ty famasake toy kahe.Nientekegnatse amizao ré tsy nikama.Tsy hihinagne Raho hoare naho tsy mahavelognafo leangosako i Reneko( Nirefe reke).
Tsy mete nahavelogne afo ré fa Ty Fitae avao ro nipolotapolotake .
Vignetse naho megnatse amizao ré Namoake saontsy teie, magnandevo Ahi Zao kahe hoare ,tsy ho nipolotake avao tagnako toy naho tsy nahita Ty LAMBO ala mate Tia Tika.
Zaho hoare tsy HIHINAGNE Ty Raha nanalabaraka ahike tiagne mandrak'izay,egne aza fa nja Ty afeafeko hoareke tsy MIHINAGNE Ty Raha nagn'afabarakahy tiagne ezao ne sira lahy sira vave tsy manjirake.
KO Manao izao rehe roandriagneo tiasa nama ey fa TSy mete .Ahae hoare TSy mipoli ka ze rehako Zay mihinana nareo.
Naho fa Namoake igne ré ,tsinara i ANDRIAMARO amizao ka i andevoey i TSIPIOKE teie ,aihe ka Vao kahe TSy hihina ami Ty LAMBO toy?? .A hanao akore raho hoare Roandriagneo Tsy mikama fa Tsy hihinagne koa raho feie omeo Amy ATEO avao hohaneko fa tsy hihinagne Ama Ty nofoe raho fa hifaly koa. Izay Ty nahatonga Ty fali lambo TSIPIOKE TSy nihinagne Vete(nofoe) fa nihinagne Ty Ate'e.Manomboke Téo amizao natao iareo fagnoharagne Ty TSIPIOKE mandrake tiandroany.
Izay koahe Ty MBA kele haiko natoron-droazatikagne ahike mahakasike Ty ANDRIAMAGNAREGNE nifaly lambo.
Tsy teie mahay koahe fa manokitse avao
#FOHA TALILI 
#TINALILI HITALILI

NISAMAHEN-DRAHO HAMPAHAFOHIGNE TY LILI i ANDROY
TSY RATY TY FIVAVAHAGNE FEIE 
TSY SOA KA TY MAGNARY RAZAGNE
FOHA TALILI
TINALILI HITALILI

TY HASOA TSY ALEMBEKE.
#CREDIT POROMERA VAGY OMEA FOHA TALILI.
Mangatake antika voasotse Tahina Ama Sare toagne handefa Ty numéro téléphonee amako MP fa homeako Crédit TELMA .Lehe mete fa tsy antere koahe .
Fifagnampeagne ro tanjogne.
Ho natorako ato ze crédit Zay feie tsy mete Ama ty fagnahiko Ty hampifanjava anareo Ndaty bey.
#SUPER FAN FOHA TALILI  1 ERE VAGUE

tpnoedSsrof97ltu22m0m09c34i5m 528751m7f120l3tg4 ga1u9mfa1ha9 · 
??#TANE MILEVENDRANO TY AMBOVOMBE#
#ANDIDO#
Naho hitsara miomba ambovombe Androy tika e'zao ,bey Ty azo taliliegne.
Tane malaza Ty ambovombe Androy Ama Ty tsy fisiandrano( Tane MILEVENDRANO),nja andafe Agne ipoaha ty lazae.
1000 km eohoeo Miala Kapitale Madagasikara(tananarivo).
Ambovombe ao Ty KAPITALY i Androy,tompoe Ty Disitirike 04, Kominy 51 fokotane 1139.
Olombelogne 900 235 mahery tama Ty taogne 2018.
Ambovombe : 19 Kominy, 583 Fokontane
Bekily : 19 Kominy, 228 fokontane
Beloha : 6 Kominy, 152 fokontane
Tsihombe : 7 Kominy, 176 fokontane
Managne habey tane mirefe 19 317 km2.
FITERA i SAY ro mifehe o tanagne Ambovombe Io( SAYVOHITSE).
 I SAY
Naho Ty mahakasike i SAY ka e'zao.
Anak'ANDRIAMAGNAREGNE(roandriagne) Ty Vave tokagne tsy manampaharoe Ty SAY.
Faha Ty taloha moa tsy MAHAZO Manambaly foko hafa Ty taranake Andriamagnaregne fa iareo sambe iareo avao.Nja tie fa jabajaba manao akore naho mbe tsy managne rahalahy tandrife Azé ezao eo avao AMPELA TOVO.
Nikoligne agnambone ty SAY ,tsy afake Raho baba hoere fa Teako igne. Vignetse amizao Roandriagney Hafarae rinoae Ty SAY.
Nisy fotoagne amizay Ty roae Niherenahigne namelaze naho nitro-drano Azé miteraha fito lahy fito vave.
SAY+VOHITSE : Izay ty NAHATONGA Ty karazagne SAYVOHITSE satsia Nalagne ama ty tahina i SAY.
Nisamake enendahy(06) iareo.
1-ROINDEFO:niterake nihirifa Ty TEMAGNINDRA
2-RAFIHOTO:nihirifa TEKONKAO
3-ANDRIAMIROHA:nihirifa 
TSIRANGOTE Naho AMBANEVOHA
4-ANDRIANOMBE:nihirifa ANKILEMAFAITSE,ETALAKE Naho ESANTA
5-TSIMANANKARATY: nihirifa TEMAROALOKE ( mainte Naho foty) Io.misy mitsara Sady adihevetse teie Tsy sevohitse t temaroaloke .tena maregne i say avao Ty nihirifae feie #ANAKE nomeagne Ndaty Hafarae ninday vilondraey.
6-ANDRIANKIRA:nihirifa TATSEREJEO.
Sava lalagne igne fa ipoliako i lohaheve tikagney #AMBOVOMBE MILEVENDRANO#
Tama ze andro Zay fa tsy nisy rano avao Ty AndroyMagnalegnalegne Maraindray Tsikiake Ty ondaty antanagneo mangalake RANO a MANDRARE Agne. Mbe tsy nisy ze sohoagne Zao fa
VATAVO, TSIKIMONIMONI, GOROGORO.
MANDRARE moa iaraha tika mahafohigne fa Vava rano i Amboasare #37 kilometatse Miala ambovombe Androy.
Lehe fa nagnavelo Amizao iareo nisy roakemba atao ANDIDO toy amizao anio nitsile re NAGNARY RANO( Namany).
Naho fa nikopepake amizao ré ABeo naho LAVA-BITIKE misy tane lendegne aboa i vitikey boake ambane tane Agne.
Gaga amizao ré,Hiii,RANO hoere, Kinarokaroe amizao abeoe naho intia misy RANO vatae.
Nanovy amizao ré ezao nipoli fa namae reo nagnavelo avao mba MANDRARE mbeo.
Isanandro re nanao hoeigne avao ,magnavelo alohao re mitsile . Tsy hampahafohigne i mpiaray tanagne Ama ey ka re .
IE ré Ama Ty andro Raike ,Nahatsikaritse amizao tilae teie ,o nanao akore koahe i ANDINDO tsy magnavelo a MANDRARE Agne kanefa manandrano avao io????
Nandeha amizao iareo ,Tsy nagnotane mahitsy Ty fahadisoa iareo fa KINABOKABO iareo Ty jera amizao Ty ANDINDO MBA hisaontsiae Ty maregne.
Tihoeke Ty natao i ANDINDO,vonoe areo raho hoere naho fa ho vonoe areo .Naho toe rano Ty paliave areo fa tsy Ty aiko ho mate.Nagnotanea areo mahitsy avao raho fa tsy #KINABOKABOKE hoeitoagne.
Maro loatse Ty kabokaboke Jera nahazo i ANDINDO naho Nitarike Ty #HAVILASIE.
Lehe fa ho nivilasy amizao ré Nanao tsara.
Nivignetse Ty arofoe hafarae nanao tihoeke teie.
O RANO NAMPIJALEA AREO AHIKEO HOERE, MANOMBOKE AMA ZE ANDRO ANDRAONY ZAO EZAO RANO KA RO HAMPIJALE ANAREO HATRAKE AMA TY ZAFEAFE AREO.
HILETEKE TY RANO NAHO FA HALIEGNE.
#Tena maregne hoere, Kokolampogne Ty nanoro ahike o RANO feie Izao Ty nataoe ahike .
KO VOLAMBOLAGNEGNE Ama ondaty hoere ,Nja Ty Valy amananako tsy mahay aze.Ranon'angatse igné izay tsy nagnambarako Azé fa naho ambarako ezao #MANJAVOGNE i ranoy.
Bae toe fa tohigne Ty Androy ao ,toe fa tane maike avao ,mbe napea Ty ozogne natao i ANDINDO tiagne ezao ,vao maike LOZA.
Manomboke tamigne, Sambe nikaroke 
#VOVOGNE abike Ty Ndaty Ama tanagney fa hahita rano feie ne moly avao,kiraikiraike avao Ty tendreke.
#Naho fa mihaly RANO ezao tsy Atao izao teie fa ITIAGNE RANOY fa vao maike mileteke .Fa Ty fanovagnaze ,atao izao #FA ITIAGNE TY ANDINDO.
Naho fa nihamaro Ty Ndaty ,nihamaro ka Ty VOVOGNE Ama tanagney.Naho fa niavy amizay fahake vazahay(Fanjanahataney)Nisy vazaha atao G. HEURTEBIZE naho i P. VERIN.zoe naho lavake lahialegne.ino hoere ty agnara i taogne VOVOGNE hoei Ndaty Ama tanagney.
Manomboke tamizay Nampidire'e agnate asasorae nataoe #.
Feie naho fa nihamaro ka i VOVOGNEY ,nihabey nihabey avao.lasa natao VOVOMBEY.
Izay Ty nahavia Ty agnara i Ambovombe.Tinohy i agnaragne fa androy igne lasa #AMBOVOMBE ANDROY.
#FOHA TALILI  
#TINALILI HITALILI

#FALY ITANDREMAGNE MIOMBA TY HOHO .
#HOHO
Foe fahake Androazantika Ntaolo,ze fa kila raha Ama Ty vata tikagne olombelogne ezao, managne Ty Hareagne miafigne andese'e.Mete vetsevetse tikagne ho Raha tsy managne Ty lanja re feie minday SOA Ama Ty fiaigna tikagne.Agnisa izay o HOHO mipeteka amantikagneo.Agnisa Ty mitagne anjara toeragne Ama Ty fiaigna tikagne Ty HOHO . Mamelogne ,Sady Mamono Ty HOHO.Fa iraho tsy hampianatre Ty lafiratie fa Ty Lafisoae avao.
#Beteke atao Ty arofo tikagne sampy ze fa kila raha mahakasike Ty Natao Ty Ntaolo.
#Tsy voatere koahe feie Sambe managne Ty fandraisae Aze.
??#Finaly Ty Ntaolo Ty magnafake Hoho Ama Ty Famotsy(Nife) fa tsy MAHA TO SAONTSY. Manjary tsy masimpalie hoeiareo naho fa magnafake Hoho Ama Ty Famotsy.Misy Ndaty sasae ,lefe fa tsy mahavazoho LAMY ezao ,i famotsy ey avao ka Ty anapahae Azé.Rinara Ndroazantika taloha Zay.
#Agnisa Ty FANDRIKE ampiasa o Ajalahy mpanao AOLY ampelao ty HOHO .Satsia Ty Hoho ezao raha tsy mete Mate fa mitiry mitiry avao.Natie tapahegne re ezao mitiry indraike.
#Lehe misy ampela tsy mete vonje i ajalahio hoety Ntaolo ,embenae avao Ty angalae Hoho ,ezao alae andese.njeteie nanao akore re ezao tsy maitsy azoe'sady lasa Teaeze.
Lehe teao tsy ho sarake amao Ty valio ,afaho ty HOHOE ,ezao Tahirizo agnaty lamba Malio.Ajanoko eo hé igne.
#Lehe misy Ndaty Hamoreke ,niazoe ty hohotikagne ezao ,njatie nanao akore tsy velogne sasa Lehe tsy ire avao Ty mitsabo Azé.
Ka Ty teako ho rehafegne koahe ,ilagne fitandremagne Ty fangalagne HOHO fa tsy apopoke avao .Magnarake izay ka ,Lehe Tsisy mahita re feie Lialia ondaty avao ,Agnisa Ty tsy Mete avao koa.
#Tsy mete kagne hoe Ty Ntaolo Ty magnafake Hoho Ama Ty Andro ALAROBIA fa tsy mahavokatse vole,tsy mampanagne Chance Sady Mampikorotagne Fanambaliagne(tokatragno).
#Mamparare lava Zao koa hoen-Droazantika Ty magnafake Hoho Ama Ty Andro Halegne.
??#Misy fotoae Ty fagnafahagne Hoho fa tsy ze andro iabike .lehe fa vita alake i Hoho ey ezao,
AJOE AGNATE AFO AO.amigne re Tsisy mahita fa rava agnate AFO ao.
#Leh fa hipay asa, hambole, afaho andro SABOTSY Ty hoho'o ezao ajogno agnate WC ao.ajafady koahe mitsara raha tsy tôkoe ho tsarae inge i Magnialo aefeko i Vavako Zay.Talili Ty ahy.
#Misy saontsin'Agnahare Zay agnate Baiboly AO manao tihoeke teie,TEMPOLIN-JAGNAHARE TY VATA TY OLOMBELOGNE.Bey saontsy mietake feheze ze tsara zay ezao managne Ty hery andese'e abike ze fa kila singagne Ama Ty vata tikagne.
#FOHA TALILI 
#TINALILI HITALILI 

#VATA OLOMBELOGNE BOAKE AMBONE SIKALA AMBANE NATAO SAONTSY TANDROY 
1-Loha: Agnambone
2-Holindoha: Holin'agnambone
3-Ati-doha: Betro
4-Sola loha: Sonjoke/ Sola
5-Volo: Maroy
6-Matevin-bolo: Matevem-bolo
7-Henjam-bolo: Gam-bolo
8-malama volo: Koso volo,tsontra volo
(9-Olioly : Mikoligne 
10-Ngita volo: Ringitse Maroy
11-Mihogo volo: Miogo-maroy,miogo volo
12-Mirandrana: Mitaly volo/Mirandragne 
13-Handrina: handrigne ,Fatrambey
14-Tapikandrina: Pelahandrigne 
15-Maso: Maso ,Fihaino
16-Volo maso: Volo-kieke
17-Voamaso:Voamaso,Bolongamaso/Tegna Fihaino
18-Gila maso: Tivala maso ,tokila maso/Lemake
19-Poaka maso: Goa maso
20-Jamba: TSy mahita,TSy mahavazoho
21-Mijery: Mahita,mahavazoho 
22-Mikipy: Mikipe,Mipie
23-Matory: Miroro,Mirotse
24-Mitomany:Mitomagny,Mirovetse
25-Mipia maso: Mipie maso ,mamono maso/ Magnipi fihaino 
26-Mihiratra:Magnete ,mahita/Mahavazoho 
27-Sofina: Sofigne,ravembia
28-Lava-tsofina: Lavatsofigne ,lava-javembia
29-Marenina; Karegnegne,TSy maharey /Tsy mahonigne 
30-Mihaino: Mahonigne,maharofanigne
31-Mandre:Maharey
32-Orona:Fiantsona,Oro
33-Lavak'orona: Lavagnoro/Lakato
34-Miaina: Miaigne,Misento
35-Mioroka: Magnoroke/Mampipotsaoke
36-Mitsoka: Mitarike,Mifoke
37-Takolaka: Fify
38-Saoka: Soma
39-Vava: Vava,Falie
40-Volombava: Ahitse,somotse
41-Moana:Mitagne/ moagne
42-Miteny:Mirehake, misaontsy,mitsara
43-Midebat:Misafiry,mikabija,migesa
44-Mihinana: Mihinagne,mikama
45-Manoaka: Magnoake,Magnenosahogne
46-Misokatra: Mivoha,midagnadagna
47-Molotra: Sogny,fivimby
48-Mitsentsina: Manetsegne,Manepegne,magnisy
49-Hihy:Hoho,tsilak'azo
50-Nify: Nife,famotsy
51-Mitrako: Magnota,mihota,mitsakotrako
52-Manaikitra: Mitifatse,magnehetse 
53-Mitsiky: Somimomimoke,mihehe
54-Lanilany: Lagnilagny
55-Lela: Lela,Fameleke
56-Milelaka: Mitsela,mitsaoke
57-Maka tsiko: Mangalake mamie
58-Ivy,rora: Ranonive,Ranompagnere
59-Tenda: Feo,fiaragnanagne
60-Mitelina: Mitelegne
61-Tratra: Aragnagne,fiotrognagne
62:Sempotra: Sere,sepotse
63-Nono: Nono,Korobo
64-Helika: Hileke,Lakato
65-Volon-kelika: Volokileke
66-Kibo: Tsoke,sarotso
67-Tsinay: Tsinay 
68-Aty: Ate
69-Avokavoka: Vola
70-Lalankanina: Lalakanegne
71-Lalandrivotra: Lalandrivotse
72-Afero: Afero
73-Vavony: Vavony
74-Fo: Fo,vavafo
75:Mitempo: Miaigne,mitepo
76-Midoboka: Midoboke
77-Misento: Miseto,setrake
78-Ra: Lio
79-Lalan-drà: Lalan-drà, vahe,ozatse
80-mikoriana: Mandeha SOA 
81:Foitra: Foetse,leokosoke
82-Soroka: Soroke, tarazo
83-Sandry : Vatagne
84-Mibata: Mitarazo,mibanabana
85-Milanja:Mitarazo 
86-Lamosina: Lambosigne ,fiatoagne
87-Hazon-damosina: Taolataheza
88-Valahana: Valahagne,ela-pe
89- Miolaka: Miolake,Mengoke,miviogne,mitokilagne
90-Miondrika: Miondreke,mihohoko,mifantoke
91-Tanana: Tagnagne,fotoagne
92-Rantsa-tanana: Rambo-pita,rantsa-tagnagne
93-Fela-tanana: Tagnagne
94-Mitondra: Minday ,mijohojoho
95-Mivimbina: Mamihigne,mameleke
96-Mandray: Mandrae,mitakatse
97-Mitehaka: Mitehake
98-Manasa: Manasa
99-Miady: Mialy
100-Misikotra: Mitsovotsovoke
101:Manongotra: Magnombotse
102:Mikapoka: Mijera,mandamake 
103:Manipy: Manorake
104-Manongo: Mitsongo
105-Mamelaka: Mitakapike
106-Mikosoka:Mikoseke,Mamotse
107-Manafosafo: Manafosafo
108-Hoho: Hoho,Tsilak'azo
109-Mandrangotra: Mandrangotse,mandromitse
110-Mihaotra: Mangaotse
111-Mikiky: Mikihy,Mampikojaotse
112-Vody: Fory/Fiambesaragne 
113- Ravim-body : Ravem-pory
114-Mitombina-Mitoboke
115-Mangery: Mangere,miamontogne,magnary raha maloto
116-Fivaviana: VIHY,ISY
117-Filahiana: VOTO,Latake
118-Mamany:Mamany,Magnary rano
119-Fe: Fe
120-Lohalika: Ongotse,karabon'ongotse
121-Mandohalika: Mandohaleke
122-Ranjo:Ranjo tomboke
123-Kibon-dranjo: Fitombo
124-Tongotra: Tomboke,Fandia,faladia
125-Ratsa-tongotra: Rambo-paladia
126-Vodi-tongotra:Tomy
127-Mandeha: Mandeha,magnavelo
128-Mamindra: Mamindra,mikisake
129-Mijoro: Mitsangagne
130-Mihazakazake: Milay,milomay
131-Mitsangana: Mitsangagne ,miatseke
132-Mipetraka: Mipetrake,Miambesatse,Midoboke
133-Mandositra: Milay 
134-Mandihy: Mandihy,misinjake
135-Mandaka: Midaka,mikambia
136-Mitsambikina: Mitsamboagne,mamilogne
137-Faladia: Tomboke ,faladia
138-Kitro: Kitro

#FANAPEA MARTIN
#ROANGAHE,MALIO AROFO , RAE TY #FAHAMAREGNAGNE naho TY #FILONGOAGNE.Tsy tea KOLIKOLY.Satsia fohie fa Ty kolikoly ro sakagne Ama Ty fampandrosoagne.
Lehe hampipitotse kedekede miomba i BABA FANAPEA MARTIN tika e'zao ,sagnatsia fa saontsy tsy mamoha fota mandre koahe ,IE fa nataoko alohagney , feie bey ze nivitae Zay naho sarotse Ty hagnajaze. Ty hasoa tsy alevegne fa mampanakakeo hoeze saontsy Ty taloha Zay .
#Roandriagne FITERA i TSOMATRA naho HAVELOMA Ana i MAROBEY FONDRAVALA RAE ,TETSILA RENE.
Anake nibey i MOKABEY ao Ty tane'drazagne.
Ty fahafohina Ty Maro Azé , Ny Maire i Amboasare manomboke Ama Ty Taogne 2000-2013.
Roangahe nagnakinandroae Ty Fitokia matoa in-3 ninday.
Ty nampiavakaze ka , roangahe PIHARE/MPAMBOLE. tsy nataoe ambanendraha Ty fihareagne naho Ty famboleagne satsia fohie Fa Io HOERE Ty fototre ioregne Ty malagasy ,menjake intika antimo atoy.
Mahafohigne SOA Ty fijalea Ty mpihare naho Ty mpambole .
#Baba teanake,Baba tea filongoagne Ty FANAPEA MARTIN.
Naho hitolike Ama Ty asa nivitae agnate Ty Kominy tika Amboasare toy Atoa tikagne agnate ze fotoagne Maro Maro nindesa Ty arofoe Ty tana tikagney toy Zay ,ezao beibey,maromaro avao hoeze tsy mahay magniake Zao.
 Voalohae amizay koahe ,IE ro fotoe Ama Ty fagnavaozagne o Kominy tikagneo hoeke.
Fotoe Ama Ty fahavita CEG naho Ty Lycée ianara o hasaveregna tikagne Amboasare etoagneo.
Agnisa Ty mampiavake i Baba FANAPEA ty fiarahagne Ama Ty vahoake ,nja Ama Ty mora nja ama Ty sarotse .lehe Misy vahoae sagnatsia fa Tsara gadra feie naho tsy ara-drarie ezao tsy amelae naho tsy votsotse.
#FOHA TALILI
#TINALILI HITALILI

 #I TELO RAE.
#FONDRIAMBITA_#ANDRIAMAGNAREGNE_
#AFOMAROLAHY.
Ialako tsigne koahe tsy teie izaho ro mahilala mandako anareo Raeko ahandrefagnao feie natrakako Amandroae tikagne Agne Ty Raha toy naho izao ro ahasahiako mitsaraze Ama areo ,Ataoko tsara fa Ama areo Raeko ,Reneko.
Lehe Ty mahakasike i Telo RAE ro dosie-tsara ezao, Tsisy ka Ty ondaty mifagnolehole mandako iareo teie Taloha ,egne fa mandrake Ty Anito ezao mbe mitohy avao ze raha Zay.
igné faritse ANTANEMORA _ANDALATANOSE igné hoeke Ty misy Azé. feie hampahafohigne antika Ty niaviae ao.
Naho Ty hareandravembia azo , Ana'ondaty Raiky iareo.korobo raike.Niharo Rae niharo Rene iareo.
#ANDRIAMAGNARETANE: Nisamake i Andriamagnaregne ( misy razagne 13 Ty mandrafitr'aze fa nalefako Amy pejy ao taloha Zay)
#ANDRIATOMOETSE : Nisamake i AFONDRIAMBITA (
#ANDRIAMIEBA: Nisamake i AFOMAROLAHY.
Lehe Ty tegna niandoha ty RAE Nisamake o roangahe Telo reo ezao ,ROANDRIAGNE ARABO.Lehe fa niavy ze o Rangahe arabo Zao Teie boake Ama ze andafe Zao nivatagne Amy faritane #FARADOFAY igne hoeke niambesatse a #MANAMBARO ao.tegne re ro nampiasa Ty fahaiae Satsia OMBIASA o rangaheo,ezao nanambaly TANOSE re feie tsy niterahae, namea i mpanjaka RABEFIALY valy.izay Anoa Ty roangahe ilae teie TANOSE hoere Ty nihirifa o Andriamagnaregneo.
Lehe fa nihamaro amizao Ty ondaty nititse miakandrefa i Roangahey ezao niambesatse Antignana i AMBOASARE Ama i vohitse atao # #KODIDA Zay.manjake Ty Anito misy Hatae naore IAREO Ty ao Ty mahagaga tsy mete voroke i Hatae.
o #KODIDA Tahina ondaty Andriamagnaregne Anao rangaheo avao ka IE RAHO MANORATSE ZAO TY TARANAE.Feie naho fa nivilasy re ezao nampitondragne ty tahinae i VOHITSEY manjake Ty Androany.
Adoko Agne hé igné fa rasa -hena manokagne.
lehe fa niambesatse tao amizao ré Nisamake i Telo Ambone IE TELO RAE ANTANEMORA ao henaneo.
lehe fa nibey o hasaveregna eo o TELO anake ambaly bey toa nagnorikaze i #KODIDA anake ambaly masae nijanogne nagnore tanagne egne ,izay mahatonga o ANDRIAMAGNAREGNE TAVELA ANTIGNANAGNE AMBOASARY ATOY ABIO feie i RAE niambesatse a BEROPITEKE(antanemora )Agne .
BEROPITEKE Ty agnara antanemora taloha fa vaho afarato nanoagnaze antanemorao Ama i faha vazahay Ty nagnovagnaze.
Nanagne hazomanga itambaragne iareo 4 teie Taloha ,ambalibey naho i Ambaly masae Zay .
#HAZOMANGA VY Ty nihazomanga i roandriagney.
lehe fa tafara tato amizao nititse MBA MAROALOKE mbeo ka i roandriagney Satsia malaza VOKA-BOLE i tane igné hoeke Sady NISARA tagne ka re izay anio NILATSAHA I SAY nanambaliae VOHITSEO fa nifakafohigne tao iareo._I SAYVOHITSE.engako eo heke Ty SAYVOHITSE fa rasahena manokagne.
#Lehe fa nilefe amizao i fagnaveloy nilahatse iareo teie a vaho hatao akore koahe hoeiareo Ty hoasa Ty #HAZOMANGA VY toy baba .
Ajanogno EO kahe hoetirae tano kodida fa homeako hazomanga nareo Telo lahy.
izay Ty nahatafapetrake i hazomanga vy antignanagnagne. VAZOHO tika fa nisy Fotoagnandro Zay ze fa kila Andriamagnaregne rehetra boake antanemora Agne Sambe nanjohy VOSITSE nifapikoke nisorogne antignanagne atoy mbe tsy ela loatse Zay fa agnotaneo areo Ty raza tika ,Ty Rae tika Antanemora AO teie VOSITSE natao akore rinoake mianignanagney Io fa nisy Fafa tanagne tatoy tamizay. Naho fa nivilasy aby i Ndaty bey Rey Tsisy nahasahy nitazognaze sasa i #HAZOMANGA VY hafarae nirobake mafé loatse Ty Falie naho natahora iareo fa naho tsy voatandregne ,ezao Tsisy alaharo fa MATE.Ty vitagne i hazomanga vy farae Zao I roangahe ELANJA Kominy SAPONA Zay satsia ireke Ty nibey tavela feie naho fa nivilasy ka Rangahey tsisy nisolo sasa.
#Naho fa nitolike miakandrefa amizao i roangahe Rey hagnavelo nomeandroe hazomanga.
#ANDRIATOMOTSE(AFONDRIAMBITA) Zokenanake: ANDRIAMAROFELAGNE TY HAZOMANGAE ,mivilogne SANDRAMEGNATSE.
#ANDRIAMAGNARETANE(Andriamagnaregne)ivoe: ANDRIAMENA TY HAZOMANGAE , mivilogne MAGNIALO.
#ANDRIAMIEBA(Afomarolahy) tsitsoe: ANDRIAMIVOLIARIVO Ty HAZOMANGAE Mivilogne TSIMINO
Ataliliko antika kiraikiraike ka Ty nifotora o vilo iareo Ama Ty magnarake fa adoko hé igne.
Lehe fa Sambe Nanagne Ty hazomangae iareo ezao sambe niambesatse Ama i tane antanemora igne hoeke ,ninje lahatse iareo Ama Ty findesagne i BEROPITEKE.lehe fa nivilasy aby o Rangahe reo nanarake.
#Taloha Ty ho nahavia o vazahao Ama i Faritse igne hoeke fa Zoe nalaza tao ty roangahe retoagne .
#ABOVELO_#BAHARY_#MAHASESE.
BAHARY Amy MAHASESE Andriamagnaregne niambesatse Amy tanagne atao ambaro Zay ao.
ABOVELO Amy TSIKANDA Fondriambita iareo ka Ty lohae teie Andranolaleke ao.
Fitera o Rangahe reo hoeke abike iareo Amy faritse ANTANEMORA sikala andalatonose igné hoeke.
izay Ty mahakasike Ty nifotora i TELO RAE BEROPITEKE (ANTANEMORA). fa tohiza Tikagne Ama Ty talili nahavia Ty agnara tagne antanemora, Talili i TSIKANDA,SASAKANDRO naho baba MONJA JAONA.Talili isandrae Ty nahavia Ty Famosoragne Andriamagnaregne, AFONDRIAMBITA, afomarolahy naho Ty vilo iareo Amy magnarake tikagne mikabijaze ka.
#FOHA TALILI
#TINALILI HITALILI

#FALY
#FALY MANDEVEGNE ANAKE ,TSY TOKOE MAMONJE FANDEVEGNAGNE TY AMPELA FA TSY MAMPITERAKE HOE TY TALOHA.
Foe Ty taloha,bey raha nitandremagne lohotsie tika roakemba. 
Sagnatsia tsy teie magniri loza koahe fa fomba tane fahake Ty taolo ezao SOA avao Ty ahafohina tikagnaze. 
# TY ANTOE
Voalohae,Ty roakemba ro loharano miboiboike ipoira Ty velogne ka tsy tôkoe nandevegne fate , gorogoro nisiagne ,sarorotso ipetraha Ty velogne. Heveregne Zay fa aigne Satsia fahavelomagne. Ezao i maha aigne Azé Zay koahe tsy tôkoe hanitsike havilasy ka fa Agnisa Ty miterake tsy fahaizagne anake.
Faharoe ,Mifanohetse Ama Ty AMPELA Ty KIBORY .
Misy Akamatatse Zay manao Zao teie ,ino areke? ***ATONDAGNE RO MISY FANDRIKE,ANTANAGNE AGNE RO VOA*** KIBORY Ty vale'e.
Heveregnen-droaza tika taloha fa Ty KIBORY ro loharano Ty fahafatesagne Mamono Ty velogne ,Kitapo ifognosa Ty Maty.
#AMPELA RO KITAPO IFOGNOSA TY VELOGNE
#KIBORY RO KITAPO IFOGNOSA TY MATE.
Ama IE mifagnohetse Zay ro nifalia ty taloha Azé TSy ampandevegnegne havilasy Ty roakemba e'zao Faly Sady ka tsy magnatogne Kibory fe itika henane fa tsy manampalie Zao.
#Fehe'e nàho zatse mandevegnake ,lohotsie hoeze magnafakanake ezao MANDEVEGNE Ty anae,lasa mamono Ty maha loharano-kavelogne,mete hiafara Ama Ty tsy fiterahagne sasa,mete hoterake ka feie mate avao ,tokoe hitandregne tikagne Ama îzay 
Igné hoeke Ty Faly natao Ty razagne feie mete Misy ka Ty Faly avy Ama Ty tsy Mete Natao nàho miafara ama Ty tsy fiterahagne ka.
##Naho sendra misy Avao ty tsy tandregne misy roakemba losotse AKIBORY egne .MANGALA VATO KEDEKEDE anovo atagnagne ,ie rehe holy atoraho ambone i Kibory egne i vatoy ,mandeha rehe tsy mitolitolike sasa.
#Voalohae ,avy Ama Ty tsy Mete Natao ,ozogne . Mila itandremagne ze fa kila Raha Atao ,ohatse ,tsy voatere ty Rae Niterake avao ro hajaegne fa nàho fa kila ondaty bey hajaegne abike fa mahalava havelogne ,MAHASOA fiotsognagne.
Naho mahavazoho roangahe, roakemba minday enta mavesatse tokoe hampeagne fa tsy VAZOHOEGNE avao fa tso-drano Ty ilagne Ama ty fiaignagne.
#Faharoe, Fandika-paly,foko-patse .
Hakeo natao Ty roazagne taloha tagne feie magninake,manaranake Ama Ty tarirae afara naho miterake tsy fahatomombagnagne ze Raha zay .
#Soso-kevetse .Lehe fa misy raha tsy metemete Ama Ty fiaignao ,tahak'izay ka Ty tsy fahazoagne anake .Mandehana mamonje ty tane niboahagne manova HIFIKIFIKE.Mamondrea ze roangahe bey areo , tsy ambanendraha Ty RENELAHY fa ireke ro tavo-dreneo nifotorao nahitao masoandro satsia rahalahindreneo.Ampanipezo rano azo.
Fehe'e ,naho MBe tandregne ,ibitsoho Ty Faly ,hajao ze fa kila ondaty nja mahantra fa Io Ty raesen'agnahare voaloha ty saontsie.
#FOHA TALILI 
#TINALILI HITALILI

 NANGALAGNE I PAY NAHO I MANGARO#
Naho fa nanao izay ezao isitaho fa tsy afake sasaka. 
Ampoliko eto indraike toy njeteie Talili fa nampahafohineko taloha Téo fa mbe maro tikagne miditse MP tsy mahavazoho Azé fa ambanembane Agne loatse reke.
Sambame managne Ty Hareandravembia nenga Ty roazae Ama tikagne agnate i Androy ato.
#Tilae manao teie FIANAHAE TY PAY NAHO MANGARO(Rene lahy MANGARO Ty Pay ) 
#Tiale manao teie FINAMANAE o ndaty roe reo.
#Fa Ty hampahafohinegne antika etoagne ezao FITERA-TSAROTRO raike o roangahe reo .
Roangahe nanagne Ty lazae koahe Ty PAY naho MANGARO matoa nentegne agnohatse ezao nja Ty minono mahay lehe hagnohajaha tsy mete atolake ezao I pay naho Mangaro.Ana'o ndaty raike ireo roe porozaiae naho porozoke roe. Tezagne boake Ambognaivo disitirike ambovombe igne iareo naho ty fahafohigna ty maro aze. 
Tsimaito bey mamono hatae bey ondaty mpizaiae roe reo .kila raha sarotse tsikaoregne iareo handamigne njatie nanao akore ty hasaroe. Ze raha tokie iareo vata’e tanterake, to iaby. Tsy nampiasa mohara maro iareo naho fa hagnafake , fa ampalie’iareo ey avao ahavita’e raha naho ahavelomae ndaty. Nifanandrife amy ty andro i vazahay ty loho nahonignagne Ty tahina iareo naho ezao Ty nalazae.
Ty taloha ze fa kila raha Nandoa hetra iabike ,tagnate'e o ambiasao tamy faha vazahay.
IE koahe nisy Ty andro raike ,
Navory i vazahay Ambovombey ao ze fa kila ombiasa Amy faritse Androy toy mahery Ty 100. Naleve'e I vazahay amy ty andro hale amy ty hoe izao ty raha raike, ie ny maraindray kino’e i ambiasa rey, nampadehane’e kiraike nagnontenea’e teie ino hoe re o raha naleveko tia naho tà ambiasa vata’e rehe?, ze mahafantatse aze lia’e tsy mandoa patante( hetra) sasa hoe re no mbe maro ka ty raha homeiko aze fa hamakiako Amy Ty varako .Naho fa namale amizao ze namale Amy ombiasay nanao tihoe teie Volamena hoe ty ilae, sinihara hoe ty hafa, vato hoe ty ila’e, vola hoe ty hafa,hatae hoe tilae…., nanognontognogne avao iaby ze nagnonteneagne fa tsy nisy nahafantatse. Ie re niavy amy PAY naho MANGARO eo hoe Ty navale iareo: 
#AGNOMBE vazaha ty raha naleve’o tia, fe ie #AGNOMBE VAVE naho SARAKE ,SALOVAGNE ty RENE'E,SORAMENA Ty ANAE. (nambara iareo ty volo i agnombe rey). Nidaba amy ty hoe izao i vazahay naho natahotse te ie raha tsy niony i tsimaito rey ro nihay iareo, tinoky iareo. Manomboke androany hoe i vazahay, tsy mandoa patante nareo fa vata’e mpitoky maregne (manahake o mpaminany tantarae o mpivavakeo).
Manomboke Téo amizao nentegne agnohatse amizao koahe Ty PAY naho i MANGARO nentegna isaontsiagne ze fa kila Raha tsy misy mahay,tsy misy mahavita satsia Ambiasa tsimaito lahialegney tsisy nahay Azé naho tsy iareo .
Irehafagne ndaty tsy mete atolike, ndaty tsy mete toroagne, ndaty tsy mete avohotse naho tsy mete avegne, fa afoe fa tsy ahitam-pagnafoli’e. Mimetea koahe naho fa anaregne, naho fa toroagne fa tsy eo sasa ty PAY naho i MANGARO hitaha azo.
izay koahe Ty nahavia Ty fagnoharagne nagnandesagne Ty tahina i PAY naho i MANGARO.
Source : ENELAHIKO GODRY TOVONDRAOKE .
FOKONTANY TARANTY AMBENDRA.
FOHA TALILI
TINALILI HITALILI

KABARO ANKAVILASY 
VAHINY:Salama aby koahe Nareo zoegne .Sagnatsia fa tsara Ty fazoe Ty fahoriagne ka va MBe ho Salama Feie fomba tane Ty arahaba koahe.
#ZOENDRAHA : Miarake mamale (Salama koahe) 
Mitalili Ty antoe nahavilasy i razagney ,Ty fombafomba nanahagnaze( fitsaboagne nonoegne amae).
Izahay koahe toe nengae i ano tama ....(fotoagne Nahavilasy Azé).
Tsisy toeragne tsy nandesagnaze Ama Ty fitsaboagne fa tsy tsaraegne Ty fagnafoly feie MAHERY fisitogne Vatae Ty havilasy Naho tsy voatagne.Ty aretee ezao ,misy Raha naharare aze Ty ..... Izay Nitarike havilasy EO.
#VAHINY: Eka toe hialy Ama ze zagnahare Zay vao koahe Tika ,bey avao ze negnegne natao Zay feie izay ka Ty lahatse.Ezao 
* Ama ze havilasy Zao koahe toe fa fomba napetrandroaza-tika tsisy naharaty Azé koahe .Fa bey ze arofo nifagnomeagne Zay ,tsy SOA Ty longo naho hatao longo ampalie avao fa Ama Ty rah manao hoetoagne Ty ankofinagne Ty longo.Ka tsy mete andavanandroke mofagnolehole IE ré naho fa misy Ty Raty tsy hifanilike. Fa nahonigne fe ie Zao Ty antanagne behenekeneke naho izao ro nahatara koahe . Manahake izay avao ka Ty roangahe... nampinday saontsy fialagne tsingy avao ka fa nandeha ankoe Agne . Tsy avy hampijejojejo koahe ,tsy hagnindra rovetse fa avy minday saontsy mamafa ranompihaino hahamafe Ty arofo.
Toe tsy mora aza Ty dosie ty manaohoetoagne manjake intika #FOLAKE MENDORAVE BEY FIALOFAGNE ,VAKY VATAVO FATRAKAGNE ,TONTA FAHETSE MPIKALA TIOKE.
Lehe fitsaboagne ro tsy nahavilasy inoagne fa tsy nivilasy feie Ty havilasy mahery fisitogne. 
Toe naho itegnagne avao aza Ty dinosie mete ho nigagandraha teie o nagnino vao koahe feie Ty Raha toy naho fa Kila olombelogne irangae ka izay ampinona Tika Ty arofo tika.Manao tihoeke ze fagnoharagne Zay .TY FARE HOERE SOA NAHO LAVA ANDRANO FA TY HAVILASY TSY SOA LAVA ANTRAGNO ka farae Zao tsy hisy sasa koa hanao Ty asa o forohatampetseo .Tsy hitohy sasa koa Ty Raha fa SAVATSE NAHO FIDIRA TRAGNO KA RO HIVORIVORIAGNE.
1:#Ezao tsara koahe taloha Téo, avy zahay minday SARIMBO NO MBELO / fa toe tsy MBe haharey manintsy ka Ty vilasy fa itikagne Sambe nengae ro SOA naho mifagnolehole.Tsy Teie hahasafotse koahe feie fomba tane naho izay ro anoagnaze(VOLA)
1.2:#Ezao tsara koahe taloha Téo, avy zahay minday SARIMBO HASAFOTSE( Lamba) Naho raza ondaty Ty VILASY(FOLE AGNOMBE) Ty asafotraze.
Fole AGNOMBE Zao lamba firake
#ZOENDRAHA : To aza ze Saontsy zao, Toe hatalili vao koahe ze AFO magnoro anay zao.Misy fotoagne aza tegna tsy maharetse feie tsy ondaty raike Ty Zoe fa Naho fa kila olombelogne ,magnampe izay ka ze fahavia areo manao fandia miarake miongake Naho soroke miarake mitarazo Zao Ty MBA mampihegne Ty alahelo ay. Tihoeke atao fagnoharagney : « hane'-jaray mora lany, entan-jaray mora avy , fahoriagne iaraha-mitarazo maivagne .» Maivagne ze fahoriagne Zao noho Ty fisiao areo. Fale zahay , sagnatsia tsy VILASY ro mahafale mahafaly fa Ty fahatsapa ay fa tsy raike zahay ama ze fahoriagne Zao , ezao misaotre koahe.
Tsy vitæ izay fa mbe minday SARIMBO ka nareo .Mahavy Azé ANTANE leleke toy koahe ,mandiva Ty saze ay( Vola)
Mahasafotse toy koahe ,fa toe mbe hanara vao ty VILASY feie fomba tane Zao avao.
MAHAVELO koahe.
#Lehe fa vitæ tolotse i SARIMBOY toroagne andromba amizao fa hikama.
Tsy bey fa kede igné .Kabaro ankavilasy tampae voalohae fa mbe Agne ka Ty Kabaro Naho fa lefe i Havoriagney.
#FOHA TALILI 
#TINALILI HITALILI

#FALY SOKAKE TY TANDROY #
Nahereko eto indraike Ty talili miomba i SOKAKE fa bey Ty MBe mipay Azé.
Fotoe Naho fa kilaTandroy faly Azé fatsatse Ty sokake satsia bey Ze tsara Naho ty saontsy napetran-droaza tika faha vélo ty arofo iareo mahakasike ty sokake.
Maromaro Ze saontsy fohy tika andavanandrokegne Zay hoe Ty roangahe bey tsy mahay magniake.
*Tilae aza mitsara fa:
#Nitifatse Ty raha Ty roakemba fa nahajae ambane ZIPOE ao fa te hanandroe reke.
#Tilae ka manao teie Namaky Ty valagne tane'e ka fa nahandroe'e velogne i sokakey.
#Tilae ka misafiry fa niaro ze o tanagne ho tinafike Zao SATSIA naho fa nanafike i tanagney ndaty Rey nisy sokake nitongogne nikapakapake Ty agnila i tanagney egne hafarae nibogne tilay iareo votsotse i ndaty ,manomboke Téo nirazagnee Ty sokake Sady nifalie.
#Tsy MIKAMA rah tsy nipoha Ty fanae hoe tilae 
FA TY TENA MAREGNE NIFOTORA TY TSY IKAMA SOKAKE KOAHE:
EZAO...
Lehe nisy koahe ty roangahe bey Tandroy Mpisorombey mpagnarivo mpagnaleale narare mafé tinaha feie Tsy nita Ty arofoe naho nivilasy.
Lehe fa nivilasy amizao i roangahey amy Ty manao hoe Igne.
Ka honoeo Ty ndaty malaza fa natao Ty hiavaha Ty havilasie Amy Ty Maro.
Pinay Ty ana i roangahe vilasy amizao Ze roakemba mahay Mahay **MANENOGNE MAGNAMBOATSE LAMBA FIRAKE** Hasafo iareo Azé.
Nanenoagne ##LAMBA FIRAKE tsy manampaharoe tsisy nampitovizegne amae amizao ré ,tsisy managne nja mitovy amae Ty Amy tanagney ,nja Amy faritse Androy toy.
Lehe fa halevegne amizao koahe i roandriambey mbandonakeo ,i Lamba firake tinenogney Ty nasafotr'aze.
IE ré akelae atoy koahe,Nisy roakemba namonje tsena amizao NISAFOTSE LAMBA MITOVY tsy ôta Amy sarimbo nasafotse i roangahey.
Gaga amizao Ty ndaty Amy tanagney hafarae sinambotse i ampelay fa atao nangalatse i lambandoloy andonakagne.
Nagnotaneagne amizao Ty manao hoeigne teie ,Lamba niazo taia toy Io,namale i ampela te
#LAMBAKO TOY RIABA TINENOKO HO FIHAMINAKO ISAN-TSENA##
mavande rehe hoe tompondongoy fa i sarimbo roandriagney toy fa tsisy managnaze igne.
Nandietse mafé i ampelay feie Tsy nagneke ka i tompondongoy.
Hafarae Niafara #NAMPISANGIEGNE#i ampelay ezao nahasaky nisangy Vatae sady nahalatsangy.
Tsy niafampo tompondongo rey naho Niafara Amy Ty FANOKAFAGNE I LONAKEY.
Feie izao re, Hovohagne o lonakeo hoe ndaty Rey i ampelay hagnetea Tikagne i sarimbo i Rangahey teie ao Vatae.
Agnombe 30 Ty anokafagne i Lonakey ( kibory) hagneferagnaze.
Naho tsy andonakao i sarimbo i Rangahey lambafirakey, avaha i AMPELAY Agnombe 150 i 30 vinono naefetse Lonakey .
Fa lehe ao ré ,Omeagne agnombe 150 i ampelay satsia nasara halatse fa bey Ty baraka nahosotraze.
Lefe amizao koahe i rahay amity manao igne.
Naho fa niavy amy andromba i Rangahey andonakao amizay iareo zoegne naho biby boribory feie Tsy nanjea Ty eretsere iareo heke.
SINOKAKE amizao Lonakey ,abeo naho intiagnao i sarimbo roandriagney toe nifandieragney fa lamba hafa vao Vatae Ama i ampelay. Salatse amizao i tompon-dongoy, fara’e nagnavake agnombe 150 .
Lehe fa vita SOKAKE( Vinoha) amizao Lonakey naho fa hatao i foliagney ,nisy raike Ama iareo nahatsapa teie inogne koahe Ty biby andala i andromba ia roandriagney amie SINOKAKEY tiagneo?
Naho fa biniribiry Amizao i rahay ,henteagne naho MITOVY Amy sarimbo i roandriagney LAMBA FIRAKE TINENOGNE nifandieragney Ty volo i rahay.
Hedey hoe Ndaty Maroy ,mete fagnahy Ty arofo i roandriagney toy riaba fa tsy inogne avao .Aia ka Ty Raha ne mitovy Tsisy valake Amy sarimboy tiagne???
I sarimboy 3 volo,mavo,voloparasy ,maitegne naho misy foty peapeake.
Tamy o andro MBe tsy Hay iareo Ty agnara o BIBY Io fa tie nivazoho iareo Téo avao .
Tinogno iareo agnarae Amizao SOKAKE:SINOKAKE satsia tsy ho nihita avao o biby Io fa Lonakey SINOKAKE igne ezao niboaha EO naho nahavazohoa ty maro Azéo
tsy vita Izay fa MBe mitovy amy sarimbo roandriagney ka.
SINOKAKE:NANOKAKE: SOKAKE .
#Sinokake i Lonakey #Nanokake i Lonakey #Misokake i Lonakey .
Manomboke Téo Sambe nifampitalily Amy Ze kila longo Sady nametsake saontsy i TSIMAHAIVELOGNEY fa ho FALIEGNE TSy azo KAMAGNE ,TSy VONOVONOEGNE i biby nomea iareo agnaragne sokakey fa satsia mbe Ty fagnahy roangahey avao hoe iareo. Hafarae TSy kinama sasa Amizao Ty sokake.
Vazoho tika fa Ty volo Ty LAMBA LANDY(firake)o Tandroy MITOVY Amy Ty volo SOKAKEO.
Naho fa namboatse SATSO-BORY ka Ty Tandroy nampitovizegne Amy SOKAKEO .
Boribory,ne misy nonoe MITOVY Amy tombo SOKAKEO Ty Amy Ty sisie Sady misy karokaro manahake Ty Amy SOKAKEO ka.
#LAMBA FIRAKE: MITOVY AMY VOLO SOKAKE
#SATSO-BORY : NAMPANGALAGNE TAHAKE TY SOKAKE.
Namboatse satsoke mitovy Amy SOKAKEO Ty Tandroy satsia razae naho lolohave'e hoere.
Izay koahe ty tsy ikamantikagne Ty sokake fa o ziva tikagneo magnova rahao.
Tsy Teie iraho ro Mahay ragnandria fa natoro ka.
Source : Rangahe MANANJARA TEdodo Ankilimasigne Marotsirake 
#FOHA TALILI
#TINALILI HITALILI

#TEDO NAHO ANDRIAMAGNAREGNE 
Fanagnandroaeke,fanagnandroeneko.Talili fanataoko fa ela toy feie ahereko eto Satsia Misy tsy mahaonigne tilae.
Itika Tandroy ri aba ,ri ene ezao, foko agnisae nanagne Ty lazae naho hery avao ,naho fa natao ze Aly taloha Zao ,itika Ty atao lahin'aly ,na foko ia reke vande mandiera Ty mitsara fa naharese antĩKä.
Fa ie Ty mahagaga tsy nampidiregne agnate tantara fa ze taranake HOVA avao ro nampidiregne (Andrianampoinimerina...) Azafady naho mirehake karazagne fa ohadraha Ty Ahike.
Ty antoe tsy nahatafiditse antika agnate tantara Ty firenena tika tôy ne'izao,voalohae nisenge Hery avao rangaheReyfa naho taratasy ZERO ,faharoe ,naho fa nihay iareo agnivotane ao fa nahery tika nanampakevetse iareo fa hanahiragne toa hoaeiareo naho Hay ty famoforae fa ne hanjakazaka hatsake Amy zafeafe'e fa aleo afahagne lahatao avao.
Feie Maro ty harem-dravembia( lova-tsofigne) mbe tavela Amy roangahe ze nahatsatse Ty razae mbe misaontsy Ty mahakasike Ze raha nataondroazan-Tika taloha tagne.Misy avao ka Ty vazaha nanoratse ze mahakasike i androy ohatse Zao Benjamin Valverde et Thomas Honoré, Madagasikara : Tandroy, mystère d'un peuple, Carambole Ed., Madagascar, 2004..maro tsy voatanisako .
Misy Ty mitsara fa tsy nanagne Mpanjaka Ty Antandroy Taloha ,vande hoeraho Zay liereko ,nanagne Mpanjaka tikagne ,nanagne isampokoe aza ,fe ROANDRIAGNE moa Ty tena nahaizan-droazantikagne aze.ROANDRIAGNE moa :Saontsy roe(2) natambatse Ty nahaviae saontsimbazaha nihagasiegne natambatse. ROA+Andriagnegne.
Roi hoe ti VAZAHA nihagasiaetika Tandroy lasa ROA. Roi: andriana hoe'iareo agnivotane Agne ,Andriagnegne koa hoetika boake antimo atoy. natambatse amizay nataondroazan- Tika ROANDRIAGNE( mpanjaka).
Izay Ty mahakasike igne.
 ANDRIAMAGNAREGNE naho TEDO 
Naho fa kila foko sandre managne Ty Talili'e , Ty TEDO naho Ty Andriamagnaregne ro hofompogne .
Andriamagnaregne(Ao Ty nihirifako RAEKO niterake ahike ).
Ntaolo tagne,Nisy fotoagne Ty TEDO nifandroharoha(Mirohake)iareo ankavoriagne ze fanagnagne anagnae, manomboke Teo amizao tsy nifakahazo ia arofoy.
Nisy fotoagne amizao nikogne dogne ambone ,dogne ambane Ty TEDO nanafike o Andriamagnaregneo, FINATRA(Vinono)ireo aby naho fa Atao Andriamagnaregneo tamizay manomboke ami Ty minono sikala ami Ty bey.
Fe fitahiandraha,naho fa niavi i Aly(tafikey) Nalay i roakemba TESOMANGI Zay i ajaja menamena lahilahi nitsotsoe sinitoe ne napalie ambalahae ao Ty filahia i ajajay. Naho fa niavi TEDO Rey ,intia koa kahe hoare Ty ajaja raike, azafady riaba hoerakemba Rey fa Ampela nitoy ABA fa tsy Lahilahy ,kanefa Lahilahy avao fe napali i rakembay ambalae ao Ty filahiae.
Tineza i roakembay amizao i jajay .
Naho fa nibey amizao ré ,mandeha miarakagnombe,naho fa agnarake Agne amizay mandeha Ty rehake miarake ami ajajao teie ,magnino rehe naho moli ami ty Rao niterak'azo Agne. Molia ami Ty misy azo Agne rehe tiasa i ajarey .Gaga amizao ré ,ia Maregne hoareke Ty rako niterake ahikeo????
Nagnotane i Roakemba TESOMANGI Rene ey amizao ré satsia igne Ty nataoe rene satsia mbe kedede ,irakembay avao Ty ninonoae.
Nagnotane amizao ré, ia Nene hoareke o Raeko naho Reneko Zao??? Tsy nambara i rakembay Ty Maregne ,iraho Ty reneo Ty navale i rakembay ,fa irehe'' tsy manandrae.
Ty asa o rakembao ,MANENOGNE Lambafirake.Ty nitolognaze amizao,isake teie avy niarakagnombe ré hariva tapatapahe'e i Tenogne Atao rakembay amizay rakembay boseke ne vaki saontsy amae.Mirovetse i rakembay ,hatao akore ABA o raha ipoha Ty fanako simbao.Avy koa ty Maray , tapatapahe'e indraike i Tenogne Atao rakembay.Hafarae amizao Vignetse i rakembay nivaky saontsy, Teizaho hoe irakembay Ty TEDO namono I Rao naho i Reneo naho Simbasimbao o raha anoveko.Kay zane hoareke tsy Anao i Raho ???? Tinalily i roakembay amae amizao Ze raha nisy taloha tagne,Ty nahafate androae.EO amizay reke tometragne.Naho fa nahatagne kobaigne amizao ka i anak'andriamagnaregney ne nitokagne monigne sady nanagne vahoake maro,Nagnomagne tafike ré hanovae valifate o TEDO ,fe njatie nilefe i tafikey ,nisy avao Ty mate feie tsy nanahake Ty nahazo androae.
Manomboke Téo amizao ré namoake saontsy teie ,naho mbe taranake Andriamagnaregne avao hoareke 'ezao' Tsy mahazo manambali tu taranake TEDO fa Ne SIRA LAHY ,SIRA VAVE tsy manjirake ,tsy mahasoasoa.Tantara mipetrake hatrak'amantika mirehake hananezao fa Ty Andriamagnaregne tsy mahazo mifanambali Amy Ty FOKO TEDO fa nafatse ANKAZOMANGA.
Fehe' ze saontsy maro Zay , O' TESOMANGI Io Ty tavodrene o Andriamagnaregneo satsia ireke Ty niteza aze ,nampinono Azé . Tsy ho nisy koa Ty andrianagnahare naho TSy irakemba TESOMANGI Zay ro nipay hevetse napipalitse Ty filahia i ajajay Andriamagnaregney mbambalahae ao.
Izay ty mahakasike Ty FOKO TEDO naho Ty andrianagnahare. mazotoa magnarake pages Foha Talili i Androy fa Maro Ty Talili niazo ami ty alala ty harem-dravembia ( lova-tsofina) ho fohy tikagne ato.
# Source: BABAKO MAGNADILY
#FOHA TALILI 
#TINALILI HITALILI

##RENEVEGNE(RENEVAVÉ)
Miomba Ty vavea Ty karazagne RENEVEGNE e'zao ro ho talilie Tika etoagne. 
Ana-poko agnate i androy ao Ty RENEVEGNE mipetrake Ama faritane ahandrefagne avaratse igne hoeke.
Manomboke antanemora EO ,hatrake andalatonse Agne .Mete Maro Ty iparitahae fa naho vitagnegne Ama Ty ifotorae e'zao i tane zakaeko Zay hoeke.
 Lahialegne Ty hareandravembia misaontsy Ty miomba o karazagne Io hoeke .
Ate'e Foe ty ahafohina Tika ty magnodidignaze ,Renerano 2 ty magnemetraze lehe ty Sare tane i androy ro topie-pihaino.MENARANDRA ty ahandrefagnao mampisarakaze Ama i Faritse MAHAFALE .
 Antignanagnao ka Ty MANDRARE mampisarakaze Ama i TANOSEY.
Misy mpanjaka atao ANDRIAMANARA Zay nipetrake Ama i Faritse androy igne fa Zoe tao Ty Karazagne KAREMBOLA naho AMPATRA.I ANDRIMANARA mpanjaka nifindramonigne reketse Ty vahoae niarakamae.A Menabey Agne Ty fiaviae .Nanjaka Ama i Faritse ahandrefagne avaratse igne ty mpanjaka ANDRIMANARA,egne Aza fa i androy manontolo nivoa fehe'e.
#TY NAHAVY TY AGNARA TY KARAZAGNE RENEVEGNE(RENEVAVE)
Lehe fa niavy Ama i Faritse androy igne Ty mpanjaka ANDRIMANARA tama ze andro e'zao ,tsy niavy nijokojoko fa niarake Ama Ty tafike nandese'e .Nifandapoake Ty Aly amizao o Tandroy AFONDRIAMBITA ANDRIAMAROFELAGNE naho i ANDRIMANARA.Ama Ty farae moa rese o Tandroy naho liae niambesatse ré Lasa re ka ro mpanjaka.
Lehe fa nilitse amizao i tafike nandese ey,nibogne tilay aby Ty ROAKEMBA Ama tagney ambohitse VOHIBASIA antignanagne avaratse i andalatonosey egne.
Nisy amizao Ty ROAKEMBA bey tsy mahavazoho o rakembao ipetrahandraha Ty kokolampogne TROMBA.
Tsy nahalay amizao ty ROAKEMBA hafarae i ANAKAPELAE kedekede Zay ro jojo-jojoho #NIBABE=VAVE. 
Naho fa toly amizao i Aly niheregne antanagney iareo .Nitalily re Téie ho nimate raho riaba hoere naho tsy anakapelako.Tsy Ty Rene Avao ro mibabe Anake fa nja Ty Anake ka mibabe Rene.
#MIBABE=MIVAVE
#BABE=VAVÉ
#BABEGNE=VAVEGNE .
#RENE+ BABEGNE= RENE +VAVEGNE.
Taloha tagne #RENEVAVEGNE Ty fisaontsia iareo Azé satsia Lasa nampitondragne ty famofosora i ROAKEMBAY i raha Manaoigney fa #AFONDRIAMBITA Avao Ty nifotorae.
Tafara tato re naho fa nihamaro Ty hasaveregna najare #RENEVEGNE i #RENEVAVEGNEY.
Izay Ty niandoha Ty agnara Ty karazagne REVE , RENEVAVE.
Ninday fagnovagne Maro Ama Ty SATA fa Nisy Tandroy ao Ntaolo Ty fahavia i ANDRIMANARA.Hafarae misy Ana-poko maromaro tsy nagneke Ty fisia izay naho nidisake miagnatimo IE Lasa agnara tanagne manjake Ty androany ANTANEMORA io ,namorogne agnaragne KOPABE Zao.O KOPABEY Io fitambara Ty Ana-poko maromaro . Agnisa izay Ty RENIVAVE fitambara ty ana-poko maromaro mitagne RAZAMBE Raike ANDRIAMAROFELAGNE.
Lehe fa nihamaro Ty Ndaty Agnisa Ty ninday tao ka Ty #ANDRIAMANDORAVIGNE, #ANDRIAMANDOLARIVO, #ANDRIAMANAMPONARIVO #ANDRIMALAZOARIVO.
Fagnitsiagne,misy Ty mitsara fa tsy Nanagne mpanjaka Ty Tandroy.vale'e DISO satsia izao ,itika Tandroy tsy nanao mpanjaka fa nanao ANDRIA: ROANDRIAGNE.Itika Ty tena Nanagne mpanjaka Maro satsia Isake karazagne Sambe Nanagne Ty Azé .
Avelako EO igne fa ipoliako Ty RENEVEGNE.
Misy Ana-poko 14 Ty Mitambatse agnate RENEVEGNE ao saveregnae.
Intoagnabi IE .
ANTESOA
TANDRANAKO
TEZAHA
TENDRANATELO
TETSIRITSE
TSIRANDRAGNEGNE
AFOMAROLAHY
TAGNAFOMIHALAGNE
AFONDRIAMBITA
TEMANGAHITA
TEDAVA( tevohidava)
TETANEMAVO
TENANDROSOA
TAGNALAVEY
AFONDRIAMBITA Ty nifotora Ty razambe o Ana-poko Lahialegne Reo hoeke.
Misaotra betrake. MBA zarazarao Ama ze Gorope Misy àzo naho mahafapo antikagne.
#FOHA TALILI  
#TINALILI HITALILI

#ASSOCIATION AVENIR 
#SALAGNITSE KOAHE fanagnandroaeko,Fanagnandroeneko,Zokeko Zaiko,Rahalahy,Rahavave.
Ama Ty maha Filompikambanagne Ty vatategne soa Ty Mampahafohigne antika longo maro tsy ankanavake fa misy FIKAMBANAGNE minday Agnaragne AVENIR #ASSOCIATION AVENIR eto a Fort Dauphin.
Fikambanagne tsy magnavake volokoditse. Misandrahake tanterake Ama ty FAGNAMPEAGNE TY MPIARABELO ,MANDRAY ANJARA AMA TY FAMPANDROSOAGNE AGNIVO TY FIARAHAMONIGNE NAHO TY FAFITSE IOREGNAE.
#Hoantika managne fagniriagne,hetaheta hiditse agnate fikambanagne vognogne lalandava Zahay handrae antika antagnandroe. Nja eto a fort Dauphin,nja lavitse afake mikambagne avao ka
#Toeragne(Siège social) Ampasikabo 


#ROAKEMBA EVA ALAEM-BALY#
Fahake ty Taolo tama Ty foko GOLA manjake taloha i fotoagne fahavazahay Lahialegne ty faly nitandreman-droaza tika.AGNISA IZAY TY AMPELA HALAEMBALY.
FOTO TY HAVELOGNE TY ROAKEMBA.
Maro Ty katsokatro njaha ialae naho itandremagne Lehe fa hagnaka-Baly.
Tsy Teva tika teie Ampelasoa hoe vasiagne babemaky ezao HALAEMBALY.
Ty roakemba raty Famosoragne ,Ndre teie nagnaleale rehe ezao avi RARAKE manjary Mahantra satsia ifindra Ty hakeo i tagnandromba oy.
Ty ampela manao akore tsy azo alagne valy?FOKOPATSE-MANGALANGALATSE-TARANAKE VOAOZOGNE- MAHAVANI RAE-RENE.VAVAEGNE
INTOAGNE TY RAHA TOKOE HO VAZOHOEGNE NAHO FA HIPAY VALY.
 Tsy VAZOHOEGNE Ama Ty hampelasoae Ty valy .
Fataregne Ty Nihirifa Ty Foto-drene'e. Tsy mivazoho androae tika fa Irène satsia ao Ty iboaha i LIO.
Izay mahatonga Ty Tandroy naho fa Raty Ty anae TIGNEAGNE AMANDRENE'E.
Tsy anake raty TIGNEAGNE amandroae Zao fa SOA IE Zay matoa TIGNEAGNE amandroae.
Ty nimbondrene'e ,Ty rahavavendrene'e.
Ampela ambine mpanagnagne vao ty roene.TERAKE AGNOMBE ,VOKA-BOLE VAO.
Mifagnambigne vao Ty Vinta areo roe(02).
Naho ty Miomba ty fanambalia ro tsarae ,tompoe Ty Tandroy Ama Ty fampirafesagne mandrake Ty Anito.
#TSY MITOVY TY MANAMBALY MARO NAHO TY MAMPIRAFE.
 Tsy mitovy Ty MANAMBALI 10 Naho Ty MAMPIRAFE.
#NJE 20 Ty valio,Tsy MAMPIRAFE Ty agnara izay satsia Vitao FOMBA , Valy Ty agnarae .
#Fa nje teie MANAMBALY raike(01) rehe Naho manao SIPA Tsy vita FOMBA izay ro mampirafe .Matoa tafiditre antragno i ampelay vita lahatse Zay fa Tsy misy aly koa.
#MAMPIRAFE=MPIRAFE=MIALY .
#TAGNANJOMBA:ANJOMBA(Tragno)Matoa tafiditre antragno ndaty milamigne Zay ,mitovy lahatse ,izay anoa Ty Ntaolo Azé Tsy rafe Io.
VALI_BEY ,lohae,ie Ty mandily naho manapake satsia IE niavy ao voalohae.Vetsevetse ty Tandroy solondrene Ty valy bey.
#VALI_MASAY ty agnara valy faha roe. Misy antoe Maro Ty mahatonga valy masae. Beteke tsy terake i valy bey,beteke fa tsy mahavita i rakembay .Mateteke i valibey ro manjo,mipay Ty hataoe rafee .Beteke Ty zaie ,rahavave'e avao ro ataoe valy faharoe.
#VALI_KEDE ,Valy faha Telo Zay. vali fagnampe'e hanomboae taranake,hagnampe Azé Ama Ty asa maro Ty kele iae.Mateteke ka naho tsy tera-dahy i faharoey mangalake ampela hafa ré MBA nahazoae lahilahy.
 #VALY_ANKELEKE : Valy tsy antragno ,fa valy ambalikagne avao ,valy fandesegne mandeha.mikarakara i Rangahey antane lavitse Agne.
 #VALY_LOLOHA=VALY-LOVA: 
Mateteke tsy raha tsy ategnaegne ty fahavia Ty valy loloha tsy sitrapoko Ty ankamaroae Ty Ntaolo satsia .Naho Misy mate rahalahi Ty Ntandroy ezao i valy nenga i rahalahy ey omegne ze rahalahie mbe velogne ho valie.Izay tsarae Ty Ntaolo teie Valy lova Io.Tsy voatere anefa Zay Sady tsy forese ka miakigne Ama Ty fanapahagne iareo avao .
#VALY_TINDRI_FE: Fanambalia tegna miavake Ama Ty Maro Satsia i valy bey ro mifily o AMPELA Io ho fangala i ANJANAVIEY Ty fahafinaretae.
#BEY TY RAHA TOKOE ITANDREMA AMA TY FABAMBALIAGNE. Misy Fitsipike 
#13 Tôkoe ho tsaroa tikagne.Nje ampela nje lahilahy.
1. Nje Téie misy Raha mahavignetrazo .Faliegne Ty magnisy Valy agnatseha Ty rahambae fa mahamegnatraze Zay Sady mahatsiaro ambane reke.
2. Tsy voatere hikoiakoiake naho magnitsy Valy , fa nje Téie mora mora azoe avao anio.
3. Tsy tôkoe hanao tsara mahavoatohitohigne Ty arofoe(FO) 
4. KO Atao fitondragne ajaja Ty fitondrambaly.vetsevetseo fa sambe bey nàreo matoa reselahatse hifanambaly.
5. Naho Misy Ty tsy Mete Atao ,manokagne fotoagne hifagnitsiagne.ohareko Zao mipay toeragne mangike Sare andeseo Agne re .mikama Agne nàreo .Amigne re toroao. 
6. Faliegne ka Ty magnitsy Valy agnatseha Ty Anake fa miterake tsy fagnajagne naho manimba Ty Say i ajajay.
 7. Intoy Ty tena faly.Tsy àzo Atao Ty mampitaha Ty valio Ama Ty hafa .ohatse,magnino Zao i ano Ampelasoa nefa rehe lasa ampela raty?? Ampetraho manjakariva ,deraderao reke Téie ,ampela SOA niheo ? tsy Mitovy amao? fa Naho Ty hafa ro amboneo Manimba Ty fahatokisa tegnae.
8. Naho tena teao Ty valio tsy àzo Atao Ty manognotognogne Ty tsy Mete Nataoe taloha ,mitsara Ty fiaignae raty talo fa manjary mampitambatre olagne.Eretsereteko aza fa Mete hanimba raha lako Zay 
9. Tsiririo mihoatse Ty hafa 
 10. Naho magnitsy Valy ,tsarao amae teie ,tsy diso Ty azo valiko feie Ty mahatongahy manao ,ataoko fa tsapao Ty hateako azo .Omeo vahagne ze hatea Zay njeteie misy Ty heloke
11. Lehe fa Misy vande atao fantae tsoro amae Ty mahitsy feie KO atao haligno teie noho Ty hateako azo.ampahafataro Azé fa managne toeragne Naho lanja Ama Ty fisiao rekeo nje teie nanao igne réhe.
12. Naho fa misy raha ataoe ankasitrahagne.Fa tsy hoe Nahavita sasa Ty sarimboe Naho Nahavita pasoke Azé re kanefagne tsy isaorao.
13.Ko atao haligno fa tsy Midika teie magnitsy i valio réhe ezao Ndaty maregne fa Ty tanjogne MBA hioeihae Ty mahitsy fa tsy hioeihae Ty mengoke Ama Ty afara.
#FOHA TALILI  
#TINALILI HITALILI

??#TANE MILEVENDRANO TY AMBOVOMBE#
#ANDIDO#
Naho hitsara miomba ambovombe Androy tika e'zao ,bey Ty azo taliliegne.
Tane malaza Ty ambovombe Androy Ama Ty tsy fisiandrano( Tane MILEVENDRANO),nja andafe Agne ipoaha ty lazae.
1000 km eohoeo Miala Kapitale Madagasikara(tananarivo).
Ambovombe ao Ty KAPITALY i Androy,tompoe Ty Disitirike 04, Kominy 51 fokotane 1139.
Olombelogne 900 235 mahery tama Ty taogne 2018.
Ambovombe : 19 Kominy, 583 Fokontane
Bekily : 19 Kominy, 228 fokontane
Beloha : 6 Kominy, 152 fokontane
Tsihombe : 7 Kominy, 176 fokontane
Managne habey tane mirefe 19 317 km2.
FITERA i SAY ro mifehe o tanagne Ambovombe Io( SAYVOHITSE).
 I SAY
Naho Ty mahakasike i SAY ka e'zao.
Anak'ANDRIAMAGNAREGNE(roandriagne) Ty Vave tokagne tsy manampaharoe Ty SAY.
Faha Ty taloha moa tsy MAHAZO Manambaly foko hafa Ty taranake Andriamagnaregne fa iareo sambe iareo avao.Nja tie fa jabajaba manao akore naho mbe tsy managne rahalahy tandrife Azé ezao eo avao AMPELA TOVO.
Nikoligne agnambone ty SAY ,tsy afake Raho baba hoere fa Teako igne. Vignetse amizao Roandriagney Hafarae rinoae Ty SAY.
Nisy fotoagne amizay Ty roae Niherenahigne namelaze naho nitro-drano Azé miteraha fito lahy fito vave.
SAY+VOHITSE : Izay ty NAHATONGA Ty karazagne SAYVOHITSE satsia Nalagne ama ty tahina i SAY.
Nisamake enendahy(06) iareo.
1-ROINDEFO:niterake nihirifa Ty TEMAGNINDRA
2-RAFIHOTO:nihirifa TEKONKAO
3-ANDRIAMIROHA:nihirifa 
TSIRANGOTE Naho AMBANEVOHA
4-ANDRIANOMBE:nihirifa ANKILEMAFAITSE,ETALAKE Naho ESANTA
5-TSIMANANKARATY: nihirifa TEMAROALOKE ( mainte Naho foty) Io.misy mitsara Sady adihevetse teie Tsy sevohitse t temaroaloke .tena maregne i say avao Ty nihirifae feie #ANAKE nomeagne Ndaty Hafarae ninday vilondraey.
6-ANDRIANKIRA:nihirifa TATSEREJEO.
Sava lalagne igne fa ipoliako i lohaheve tikagney #AMBOVOMBE MILEVENDRANO#
Tama ze andro Zay fa tsy nisy rano avao Ty AndroyMagnalegnalegne Maraindray Tsikiake Ty ondaty antanagneo mangalake RANO a MANDRARE Agne. Mbe tsy nisy ze sohoagne Zao fa
VATAVO, TSIKIMONIMONI, GOROGORO.
MANDRARE moa iaraha tika mahafohigne fa Vava rano i Amboasare #37 kilometatse Miala ambovombe Androy.
Lehe fa nagnavelo Amizao iareo nisy roakemba atao ANDIDO toy amizao anio nitsile re NAGNARY RANO( Namany).
Naho fa nikopepake amizao ré ABeo naho LAVA-BITIKE misy tane lendegne aboa i vitikey boake ambane tane Agne.
Gaga amizao ré,Hiii,RANO hoere, Kinarokaroe amizao abeoe naho intia misy RANO vatae.
Nanovy amizao ré ezao nipoli fa namae reo nagnavelo avao mba MANDRARE mbeo.
Isanandro re nanao hoeigne avao ,magnavelo alohao re mitsile . Tsy hampahafohigne i mpiaray tanagne Ama ey ka re .
IE ré Ama Ty andro Raike ,Nahatsikaritse amizao tilae teie ,o nanao akore koahe i ANDINDO tsy magnavelo a MANDRARE Agne kanefa manandrano avao io????
Nandeha amizao iareo ,Tsy nagnotane mahitsy Ty fahadisoa iareo fa KINABOKABO iareo Ty jera amizao Ty ANDINDO MBA hisaontsiae Ty maregne.
Tihoeke Ty natao i ANDINDO,vonoe areo raho hoere naho fa ho vonoe areo .Naho toe rano Ty paliave areo fa tsy Ty aiko ho mate.Nagnotanea areo mahitsy avao raho fa tsy #KINABOKABOKE hoeitoagne.
Maro loatse Ty kabokaboke Jera nahazo i ANDINDO naho Nitarike Ty #HAVILASIE.
Lehe fa ho nivilasy amizao ré Nanao tsara.
Nivignetse Ty arofoe hafarae nanao tihoeke teie.
O RANO NAMPIJALEA AREO AHIKEO HOERE, MANOMBOKE AMA ZE ANDRO ANDRAONY ZAO EZAO RANO KA RO HAMPIJALE ANAREO HATRAKE AMA TY ZAFEAFE AREO.
HILETEKE TY RANO NAHO FA HALIEGNE.
#Tena maregne hoere, Kokolampogne Ty nanoro ahike o RANO feie Izao Ty nataoe ahike .
KO VOLAMBOLAGNEGNE Ama ondaty hoere ,Nja Ty Valy amananako tsy mahay aze.Ranon'angatse igné izay tsy nagnambarako Azé fa naho ambarako ezao #MANJAVOGNE i ranoy.
Bae toe fa tohigne Ty Androy ao ,toe fa tane maike avao ,mbe napea Ty ozogne natao i ANDINDO tiagne ezao ,vao maike LOZA.
Manomboke tamigne, Sambe nikaroke 
#VOVOGNE abike Ty Ndaty Ama tanagney fa hahita rano feie ne moly avao,kiraikiraike avao Ty tendreke.
#Naho fa mihaly RANO ezao tsy Atao izao teie fa ITIAGNE RANOY fa vao maike mileteke .Fa Ty fanovagnaze ,atao izao #FA ITIAGNE TY ANDINDO.
Naho fa nihamaro Ty Ndaty ,nihamaro ka Ty VOVOGNE Ama tanagney.Naho fa niavy amizay fahake vazahay(Fanjanahataney)Nisy vazaha atao G. HEURTEBIZE naho i P. VERIN.zoe naho lavake lahialegne.ino hoere ty agnara i taogne VOVOGNE hoei Ndaty Ama tanagney.
Manomboke tamizay Nampidire'e agnate asasorae nataoe #.
Feie naho fa nihamaro ka i VOVOGNEY ,nihabey nihabey avao.lasa natao VOVOMBEY.
Izay Ty nahavia Ty agnara i Ambovombe.Tinohy i agnaragne fa androy igne lasa #AMBOVOMBE ANDROY.
#FOHA TALILI  
#TINALILI HITALILI

stepSrdoon21fi 0au40m8ga121l8u8151a6hhfh0ai4m8ag2 u1cg25t2it · 
# FONDRAVALA MAMILOGNE (RAVENARA)
#FONDRAVALA : Soa Ty ahafohina tika fa #FONDRAVALA ty niboaha Ty RENEKO fa Ty RAEKO Andriamagnaregne maha MAGNIALO ahio.( Renekolahy o FONDRAVALA o).
#Voalohae: Naho Mandeha miakandrefa Mandrare ,ty mamaragnaze ao i #TSIAVOTAGNE , #ANDRANOVATO,#AMBOHITRABO ( kiborin'andrimagnaregne ambena Ty fitera HAOVA BORY hatramizao ty ambohitrabo)io Ty efe tane i Amboasare,TAMAROALOKE Ty ahandrefagnagne.
#Faharoe: Naho miantignana i Mandrare TAGNAFONDRAVALA Zay ,mahazo i BEVALA,MOKABEY,BEHABOBO.o Fokontany reo Ty tena misy o tagnafondravalao .,TARANTY AMBENDRA Miohoke i VOHITSE KODIDA igné Ty efe i amboasare antignanagne mampisarakaze amy tanosey ambalikao Ty ALOMAKA ,BERONGO.fa karazagne TANOSE Ty ao.
#TARANTY AMBENDRA : ao Ty nahaviako,Ty ipetraha Ty Ray amandReneko amizao ,ao Ty nahalava Ty ranjo tombo tegna.
Fahatelo: Naho miagnatimo i RIAKEY ,antsovela,andranobory( foko Antanose TATSIMO koa Zay) 
#Faha efatse: Naho miagnavaratse koa ré i BEHARA TAGNOGNE koa Zay ,mahazo i Ankirikirike,Behara ...i ANDRIRY mahazo Mahaly igne koa Ty efe'e naho avaratse, mahazo antsivoro , Tomboarivo Amy vohidava mampisarake i Manombo disitirika i ambovombe naho i marotsirake disitirika i Amboasare.
eza'o Ty miomba efe taney ,SOA Ty ahafohinagnaze.Masika fa talili ampoli ty saontsy Amy FONDRAVALA.
Aolo Ty hitalilia tika Ty nahavia Ty karazagne FONDRAVALA SOA avao ka Ty ahafohinantika Ty foko tena mandrafitse sady nipetraka Amy tanagne AMBOSAREO voalohae.Naho Ty tena nipetraka Amboasare ao nizoe o Karazagne #FONDRAVALA/ #TETSIAVOTAGNE/#TAGNOGNE/ANDRIAMAGNAREGNE.eza'o misy karazagne atao TANJOHO zay, famofora i TSIMIRANDRA naho RELAY .
RELAY naho TSIMIRANDRA SAMBE "TANJOHO "" RELAY nisamake i TSIHALA naho RELIVA .zoken'ajaja ty Reliva zaie ty Tsihala.
Amy tanagne atao ANKAMENA TANANTSOA ( TSILANJA) avara i Amboasare 6 kilometatse eo ho eo Miala Amboasare.
TSIMIRANDRA koa nisamake i Rangahe atao Terakaly Zay ,i terakaly nisamake i 
REMAHAZO JEAN DE LA CROIX,mbe velogne o Rangahe REMAHAZO amizao,îe ro itsolohagne satsia nampetrake Ty razagne nome'e hasigne o taranake TANJOHO ho Tompo i Rene rano MANDRARE .naho misy fahotagne Amy rano Mandrare nandaty mate tsy hita ,ezao i Rangahe REMAHAZO ro alagne hangatake Azé amorondrano eo ,amonoagne liondraha hiboaha havilasy tsy hitay(lovae amandroazae). 
#FONDRAVALA( Ravenara)
Ty nifotora o karazagne FONDRAVALA SOA Ty ahafohina tikagnaze fa Foko #BARA . 
Nisy Rangahe roe Lahy atao #RAMIHA naho #RAVALA karazagne BARALAHY ANTEVONDRO.malaza ama ty fangalaragne o Rangahe reo.
Nisy fotoan-draike Ama nanafike ANDROY Amy faritse ahandrefagne igne hoeke iareo feie nirese Sady nivoatsepake velogne miarake Amy mpanjaka RAPIAPIAMENA.
Sambe nanambali Tandroy iareo.ie ré Amy ty fotoan-draike Nandeha nipoli IVONDRO Agne Ty RAVALA zoee naho i #GNERE ty lasa mpanjaka nisolo i RAPIAPIAMENA ao tamizay.
O GNERE amio mpanjaka masiake hoebibi Ty fasiae tsy mitsitsy. Tsy mandeta Ty Mpanjaka GNERE fa TALY ty famonoae Ndaty. Naho fa misy ho vonoe'e GADOGNAE TALY Ty vozoe amizay DAGEAGNE ezao Ne MATE. 
Natahoragne Sady nalaza i TALY GNERE famonoae Ndaty tamizay.
#Naho fa niavy Agne indraike Ty RAVALA natao GNERE SEFO tafike indraike hanafike o Tandroy Io hamale fate.
Nanda Ty RAVALA tsy hanafike o Tandroy raho hoere fa nilatsahako anake Ty Agne.
Niheje i GNERE igne ho vinonoe ty RAVALA ho DAGEAGNE i TALY ey koa.
Botsitse amizao Ty RAVALA nilay niheregne Amy ANDRIAMAHERY naho ANDRIANTSOLY i KOPOKE Agne indraike nitantara teie niheregne raho hoere fa ho vinono i GNERE Amy TALY ey fa tsy nagneke hampanafihee anareo.
Ino Amizay Ty Raha nisy? Manomboke Teo lasa nampitovizegne Ama Ty ARANDRANO i TALY GNERE satsia Sambe mahadageagne ,mahapake feo .
Naho fa misy Ty Marandrano ,ezao Mitsara hete 
TALY GNERE RAHO Zao==MARANDRANO RAHO zao.Lasa natao fagnohara,,lasa fomba fitsara i TALY GNERE fa Satsia Sambe mahafate. hatrake Amizao naho fa MARANDRANO ty TANDROY manao TALY GNERE mandrake Ty androany.Izay Ty nahavia Ty Saontsy #TALY GNERE .
Naho fa niheregne Amizao Ty RAVALA ezao nagnoregne toeragne nipetrake.
RAMIHA :Niterake ty TETSILA.
Tafara tato lasa mpagnarivo bey Ty RAVALA niambesatse AMBOGNAIVO reketse Ty agnombee. ie re Ama Ty andro Raike Tinio ty TALIO nimanignanagne amizao ty Vosy RAVALA 28 Lahy norihendia ezao nimoake AMBASARE , zoe ty Ra 28 tie intia.Nagnatogne i TSIMIRANDRA naho RELAY TANJOHO , ie zao hoe ty RAVALA tane soa ty tane toa ingo ty Vosy 5 lahy ho KAMAE areo sady HIVILIAKO toboke .Hipetrake eto raho.nipoli amizao ré nalae ze Agnombe sisa nampagnatogne ila ey AMBASARE Agne.
Izay ty nahavia o karazagne FONDRAVALA mipetrake Amboasare magnamorogne MANDRARE amizao Io.
FONDRAVALA=BARA ANTEVONDRO fitera i RAVALA roangahe mpialy.Biby naho mangalatse.
#MASIKA FA TALILI 
#FOHA TALILI 
#TINALILI HITALILI 

#TALILI MIOMBA TY NAHAVIA TY AGNARA TANAGNE ANDROY#.
#MIOMBA TY TANDROY 
Lehe mivazoho Ty Bola-tane i madagasikara tikagne ezao Farae antimo Agne Ty Androy.Agnisa Ty foko managne Ty lazae naho Ty hamasignae haehae feie tsinobo o vazahao,Vineta tika Tompoe avao koa. Naho mivazoho Ty ahandrefagne tika i MENARANDRA Ty mitagnaze IE re antignanagne i MANDRARE Ty mampisarakaze amy TANOSEY. Nanomboke tama Ty taonjato faha 17 Nitoka-monigne tsy niharoharo Ama i mpanjaka ZAFIMANARA Ty Tandroy.
Niaro Ty tane misy Azé fatratse Ty Tandroy.Nisy tafike tinary i mpanjaka MERINA tami taonjato faha 19 feie Tsy nahatohetse i Rangahe Rey .Niavy ka o vazahao , ezao tsy naharetse fa naho tifiregne MANJAVOGNE ,tsy MIPOAKE ze basy atonjo Aze.Manomboke tamizay nipay hevetse iareo satsia o Tandroy naho Mahafale avao ro foko tsy mete finolake ta madagasikara tetoa.Voalohae ,Nihara Ty fagnilikilihagne aratoekareagne naho fa fagnararaotagne handreseagnaze. Manomboke Teo nanomboke nifindra monigne miagnavaratse tilae nagnavelo fandia avao hatra MAJINGA hipay mahakama.Izay Ty nahatonga o Tandroy Io nifindra monigne voalohae.
Ze bevente tama i tanagney tsy nandeha fa nitologne ,io Ty Fotoe ary nitarike o Tandroy nandrae anjara Ama Ty hetseke fanoheragne Niafara Ama Ty Fagnonganagne i FILOHA PHILIBERT TSIRANANA tamy 1972.
Notarihe i baba MONJA JAONA niatomboke Toliara ao.
Nandritre i taogne fahavazahay , fanjanahataney zane(1897-1960), o Antandroy - miaraka amy Mahafaleo - Heveregne fa foko tsy tea sivilizasiô indrindra ama Ty vondrom-poko eto Madagasikara. Natao iareo OLOMBELO SAHALA BIBY Ty ambane.Kanefa Ty antoe tsy nipaoha Ty Tandroy fandroasoagne natao iareo hejeee fitapitakeo.
# AGNARAGNE ANDROY#
Kila raha iaby koahe managne Ty nihirifae.O manahake izay ka Ty tana tika toy,misy dikae Ty anoagnaze #ANDROY.
Naho fa kila tanagne ,foko misy niboahae aby .
Feie Ty miomba i Androy ezao hampahafohineko anito.
#ROIGNE (Roy):
1-Hatae malaza Ty roigne matoa nampandesegne Ty agnara i androy feie tsy Asia tika lanjae Ty fisiae. Mitovy ama o Sare ambane ao Io o #ROIGNE Zao. SOA Ty MBA ahafohina tika anake tafara teie Hatae manao akore izao ,fa bey Ty mahafohigne feie Talilieko avao koa.
Fahake Ty Ntaolo tagne nifeno ze Hatae atao #ROIGNE Zay Ty tane androy toy mandrake Ty androany mbe misy mitiry avao.
Fahake Ty Ntaolo moa nifanafike Ty foko teto.Naho fa avi tafike isampokoy agnate roigney AO avao Ty ietaha iareo ,itsikiloae ze mandriogne. Ze mivetsevetse hiditse mbeo PILERE iareo Azé hafarae miheregne Ze manafike satsia misy fatike maragnitse o ROIGNEO.Tsy afake iliragne Ty mbeo fa lalagne raike avao.Nandevegne iareo VERE HASIGNE Ty moro lalatokagney ze mbeo ôta Sady tsy mipoli koa.iareo nagnoregne Tragno agnate i roigney AO .
Lehe fa moli i tafikey mitalili tsy tame iliragne Ty tana vahoake antimoy Fa Mifahetse Roigne tanagney .
Manomboke tamizay amizao Lasa nampitondragne agnaragne vahoake Ty roigne,ndaty roigne .Ze #ANDROIGNE Zay namboaregne natao ANDROY.
Aia Ty misy anareo hoe ze magnotane ,androy egne.Nimasake amizao lasa ANDROY ninday Ty agnara Ty foko nipetrake tamae tao.
2-Managne Ty aretegne tsaboe ka ty roigne .
agnisa Ty tena aretegne sarotse tsaboegne Ty arete NIFE nefa mora tsaboegne.Alagne Ty lengon-droigne(loha roigney) trakotrakoegne feie tsy atelegne,feie maimbo sady mafaitse ,Mila faharetagne naho te ho sitragne.
3-Alagne i holi roigney afangaro ami Ty vaheranga,Holi fatik'akoho aharo ahandro alogne agnate Vava ao fa tsy atelegne mahasitragne arete NIFE.
#ROIGNE : #TANDROIGNE : #TANDROY.
RAKETA naho ROIGNE ty aro tana i Androy.Izay koahe Ty nahavia Ty agnara tana Tikagne toy natao ANDROY.
Tama taogne 2013 .600 000-700 000 Agne Ty isa Ty tandroy.Mitagne laharagne faha Lime (05) Ty Tandroy tama Izay naho hamaro ampitahagne Ty foko MALAGASY.Mpagnaleale AGNOMBE,OSE, AGNONDRY Ty Tandroy.
MALAZA Mahay aoly naho fagnandroagne Ty Tandroy .Antoe ninoan-droaza tika fatratse Ty fisia Ty hery masigne sady magnaja ty fombandrazae.Ama ze fahaizae Zay ndratie tifire i Boroza mpanafikey e'zao ,rano ,sira avao,IE Aza manjavognaby.
Beteke misy kolontsaigne itovizagne Ama ty foko Maro malagasy Ty tandroy.
Feie lakolako Ty Azé Satsia sarotee loatre Ama Ty FIASIAGNE.Naho Ty tena fomba Ty Tandroy taloha mandrake Ty androany mbe misy manao avao ,tsy tognotognonegne Ty tahina Ty Ndaty Lehe fa VILASY fa atao RATANE. Malaza mahay magnitrake Ty TSOTSOBOKE , akanjo vita ama Ty landihazo. Mitsinjoke fa tsy mitavanja fizaragne mahakama Ty roazantika taloha ,mipay fangitse ,omboke ,tandrake ,sokegne,tantele.
Izay koahe Ty miomba Ty agnara tanagne Androy toy hoeke . Hoavy tsy ho ela Ama i pejy AO koa Ty nahavia Ty agnara tanagne natao ambovombe.amboasary fa vita Amy pejy Foha Talili i Androy ao fa ambovombe siasa .
#FOHA TALILI 
#TINALILI HITALILI 

#KOLONTSAIIGNE TANDROY naho FOMBANDRAZAGNE
Naho HITALILI miomba i Aandroy tika ezao bey Ty azo tsaraegne.Manahake izay ka Ty fombafomba agnate AO. Foko mitokagne farae antimo Ty Tandroy Sady sarotse nialiagne taloha,tsy laitse tifiregne ,Mifahetse raketa Ty tanae .Itika avao ro foko tsy nirese o foko MEREGNE tarihe Andrianapoinimeregne.Nialy mafé hamehe i Androy o vazahao feie niposatsoke. taoriagne fahaleova tegnay (1960) Nipay hevetse o vazahao naho Ambaneandro handreseagne antika.Nanambaly Ty Anao Antandroy iareo MBA hagnamora Ty filira iareo Androy ato.
#FIVAVAHAN-DRAZAGNE
Manampinoagne mitovy ama ty malagasy avao ka Ty Tandroy Mino (Zagnahare) naho Ty fiaignagne afara Ty havilasy,fioagne fa magnampe Ty razagne.Izay ikolokoloagne andaniae hareagne amae.
Magnampe izay ,Mino Ty fisia Ty kokolampogne ,tromba ka ty roazantika Tandroy.
Lombolombo Izay ka Ty fisia Ty Ambiasa mpisikily naho mpisorogne .Lehe fa Misy Raha ataoe ,hagnakabaly,hamboatse tragno,hambole,e'zao mipay Ambiasa.
Inoae fatratse Ty fisia Ty razagne.
#FINOAGNE KRISITIANISIMA TANDROY
Tsy finoandraza ay hoe Ty antimotilo ao Nataoko ty fivavahagne toa .Feie Nanomboke tamy farampara i tataonjato faha-19 igne Nampidire o mahilalao Androy ao Ty fivavahagne kirisitianagne .Ny aly bey satsia mivaogne ama ty soatoavegne Tandroy ao ze raha Zay .
#FIANANKAVIAGNE TANDROY
Fianakaviagne eten-drae Ty fianakaviagne Tandroy , lahilahy ro mandidi naho manapake.
Lehe fa tera-dahy amizao ,ezao Savaregne ,tapahegne ts ho votso avao. Naho fa vita i tapakey ,mizara roe ty Raha misy .Tilae ajogne Agnate KANO basy ao i ofokey(tsotsoke) ezao Atifitse hiravae.Tilae ,ajogne Agnate Ty akondro hanegne mata atelegne . 
#ANJOMBA TANDROY
Ty ankabeaza Ty tragno androy ato tsy Mitovy Ama Ty Tragno a Madagasikara etoagne .Vita Amy Ty Hatae Fatiolotse(raotse),Managne endreke 4 mira. 
Mitomboe lava Ty ambane Mitovy Amy Sare ambane ao ,Masiogne Ty lohae Izay nagnohara Ty Tandroy taloha teie TRAGNO ABOLOHA.Tsy LAFONETE ,Feie Misy lalagne 03.
Misy dikae Ty mahatonga Ty Tandroy magnisy lalagne 03.
Voalohae :Lalagne fidiran' ampela 
Faharoe: Lalagn'amboho fidiran'ajaja 
Fahatelo: Lalagne fidiran-dahilahy . Mateteke Raketa Ty afahetse ty tana Ty Tandroy.Antoe MBA hahasarotse Ty fidira ty mpanafike Agnate tanagney ao . 
# FISIKINAGNE TANDROY 
Managne Ty sarimboe MANOKAGNE mampiavakaze Ty tandroy.Tane Mafana Ty Androy ao ,fohi tika fa malaza erentane Zay. SOKOTSY naho SARAVY lamba firake ty fisikina Ty Tandroy ,tsy hafaregne Boake antane hafa Agne fa vita Androy ao avao. Fa misy avao Roakemba MANENOGNE . Tsy voatere hisikinagne avao ty lamba firake vita Ama Ty fole fa ampiasagne Ama Ty havilasy asafotse razagne vilasy( FOLE AGNOMBE Ty agnarae naho hasafotse Lolo).Ilaegne ka naho fa hanapakanake ,ampiasaegne Ama Ty hambiasagne.Miomba Ty HANA,tsy mivily hana ty Tandroy taloha fa magnamboatse avao .Hana mafé tsy mete tampake ,vita Ama Ty holin'agnombe( Holitsena ).
Miomba Ty SABAKA: Tsy mivily satroke Ty Ntaolo fa mangalake SATRAGNE naho VINDA ambohitragne hanjareae SABAKA. Tsy misy Mitovy enjeke Ama Ty POZIE naho mbe ambone tane etoagne avao.#Tali volo: Manao dokodoko TOBOKATSENA Ty ranjambolo Ty roaza ay ampela BEHATOKE naho lahilahy.
#FALY TANDROY 
Tsy abolobolotse Ty Tandroy Ty sokake fa finalindroazae.Maro Ty Antoe mahatonga Izay ,fa nalefako Ama i pages ao Ty Antoe tsy IKAMA ai Tandroy sokake.Lehe Ty mpanjaka Tandroy taloha Zao tsy mahazo mivazoho sokake fa faly .Naho fa hagnavelo Ty mpanjaka ,misy mia'olo magnavandalagne ke misy sokake avao t alohagne.
#Faly mitere ronono Ty Roakemba Tandroy 
#Faly tsy tognotognonegne Ty Ndaty bey Androy ao naho fa vilasy fa Atao #RATANE Ty fanognonagnaze naho misy Raha tsy maitsy anognonagne Ty tahinae.
Fa itondragne Hana Ty andromba taloha 
#HAVILASY naho ANDEVEGNAGNE TANDROY
Maro Ty mitsara fa mandany Fanagnagne ty tandroy Lehe fa misy Ty havilasy. IE aza atao iareo tsy fahafataragne .Eka to Zay ,satsia Ty antoe anova Ty tandroy izay izao :
Voalohae,hasinigne viliegne ,angatahegne amanagnahare Ty arofo( fagnahy) i ndaty MATEY amizay mahazo toeragne SOA agnabo AO. Mete ho gaga TIKA teie manao akory ti fangatahagnaze,i lio i Agnombe alatsake antaney inoandroaza TIKA fa avi amanagnahare agne fa ireke Ty tompo taneo Sady viliegne ka i tane hilevegnagney.
Faharoe :vetsevetse Ty roazantika fa sambatse naho fa vilasy tsisy raha mahaore aze sasa ,izay anovagne firavoravoagne amonoandraha.
Fahatelo Sady farae : Fagnomezagne hasigne i razagne nihirifagne naho i havilasy MBA hahafohina Ty rahambao azo teie ajalahy tsy vila-trokotsy tegne.
Mbe Maro Ty afake tsaraegne naho Ty miomba Ty kolotsaigne androy ato feie tampereko eto heke .
#DIHY
Managne Ty DIHY Tsy itovizae Ama Ty Maro Ty Tandroy .BANAIKE,SINJABEY,TSOTSOBOKE naho SALALE.Ty dika i salale igne hoe fagnondronagne naho fanapahagne anagnahare .Ampahafohineko indray andro Ty Antoe Ty SALALE.
FOHA TALILI 
TINALILI HITALILI

#TOY TY KOIDAVA# 
Salama koahe Fanagnandroaeko, Fanagnandroeneko.
Naho te Hahafohigne agnarambitagne midira Amy pejy Foha Talili AO .Vazoho ambanembane AO fa AO iareo 12.
Maro Amantika Magnotane Ama i MP ao Téie ,inogne Ty agnarambitako naho terake andro naho DATE IZAO Raho.
Ty amaleako Azé.
Fa nalefako Amy pejy AO abike i Vitagne 12. Fa Misy fagnazavagne volagne naho date ,Ty Raha tokoe hatao naho terake andro Raty.
Misaotse . FOHA TALILI

#AGNARAMBITAGNE : LOKO naho ISA 
MAGNAMBIGNAZE .
Managne Ty hajae naho Ty falie Ty tane leleke iambesara Tika tôy hoeke.Anake Tafara Tika fa misy ninday Azé toy Ntaolo ,bey Ty SOA naho Ty faly nado iareo . Lehe ohareko Ama izay o agnarambitagneo.Misy dikae anio,agnaragne Koa tahigne.Fa itika egne aza fa iraho mitsara Ama areo Zao hoeke agnate'e .Niandevoze o vazahareo Tika naho hatramy TyTAHINA Tika fa TAHINAM-BAZAHA abike.
JOHN,MARC,ALEX...sns.
vekeveke avao Ty ahy toy fa tsy voatere horignehe KOAHE .
njatie Manao TAHINAM-BAZAHA Tika tokoe hampatra Tika avao i agnrambitagney fa igne anio Ty mampiavake antika TANDROY.
ohatre : MONJA Alex, MONJA John..sns .
Teneheo tika fa iareo agnivo tane AO.
Magnisy agnaragne vazaha Ama ty agnara Ty anae feie Tsy maitsy apetra iareo eo avao i RA..igné satsia igne Ty mampiavake Azé Ama Ty foko hafa.
ohatre : RASOLOFONIRINA ALEX.
RAMANANTSOA JOHN..sns.
Tsy voatere horihe tikagne KOAHE fa rehake avao Ty ahy satsia fifampitezagne Tika nagnisiako Ty pejy tika tôy ato.
ORIHO TIKA AREKE FA MISY FAMPAHAFOHINAGNE VITAGNE ,LOKO NAHO ISA MAGNAMBIGNE
7- Jahale (Lahady)
6- Samosa (Sabotsy)
5- Jahoro (Zoma)
4- Alimosatsara (Kamisy)
3- Ritarita (Larobia)
2- Alakamare (Talata)
1- Alimareke (Tinainy)
Tsy Ze kila andro abike hitolomandraha.Beteke aza ahifikifike ,alolitse Ty ajaja Lehe Terake Ama Ty Andro Raty. Naho mbe àzo atao avao Tsy Koa ariagne fa tsy fanopoagne sampogne Ty fagnorihagnandro.
1-MIHA naho MAHO Nisamake AGNALIKAOSY faly Andro Alikamare.
Loko magnambigne: MANGA
ISA:4
Tsy soa hihina VOANJOBORY mateteke
2-LAMBO naho SAILAMBO Terake AGNALIKARABO faly Andro Ritarita naho Alimosatsara
Loko magnambigne: MAINTE
ISA:8
Tsy SOA mikama BAGEDA mateteke 
3-MONJA naho MIZA Terake AGNALIMIZA faly Andro Ritarita naho Alimosatsara 
Loko magnambigne: MAVO
ISA:4

-4-MBOLA naho VOLA Terake ASOMBOLA faly Andro Lakamare
Loko magnambigne: MANGA
ISA:6
Tsy SOA mikama FARE mateteke
5-ALY naho TEMA Terake ALAHASADY faly Andro Ritarita naho Alimosatsara
Loko magnambigne: MAINTE naho FOTY
ISA:5
Tsy SOA mikama TRAKO mateteke
6-MOSA naho MASY Terake ASARATA faly Andro Samosa , Jahale
Loko magnambigne: MAVOKELY feie Tokoe hanagne akanjo FOTY mihaja.
ISA:4
Tsy SOA mikama APANGO mateteke
7-SAMBO naho SANA Terake ASAORO faly Andro Ritarita naho Alimosatsara
Loko magnambigne: MAVO , MENA
ISA:3
Tsy SOA mikama BALAHAZO mateteke
8-DAME naho HAOVA Terake ALAHAMALY faly Andro Ritarita naho Alimosatsara
Loko magnambigne: Maintso ,Menabey 
ISA:3
Tsy mikama TSARAMASO mena mateteke
9-LAHA naho VAHA Terake ADALO faly Andro Ritarita naho Alimosatsara 
Loko magnambigne: MAVO naho MANGA
ISA: MIOVAOVA
Tsy mikama VOANJOKATRA mateteke
10-SOJA naho SIJA Terake ALIZAOZA faly Andro Samosa
Loko magnambigne: MARO MAINTE
ISA: 2
Tsy mikama RAVEMBALAHAZO mateteke
11-MAKA naho MARY Terake ALOHOTSE faly Andro Jahoro 
Loko magnambigne: MENA
ISA: 6
Tsy mikama VOAMAIGNE mateteke
12-MARA naho KAZY Terake AGNALIJADYfaly Andro Samosa naho Jahale 
Loko magnambigne: MARO MAINTE
ISA: 4
Tsy mikama OVY mateteke
#IGNE TY MIOMBA TY ANDRO
LERA TOKOE HITOLOGNANDRAHA
#Lehe KAMISY( Alimosatsara):
maraindray Amy 9 .
Folakandro 3 : 30 - 16 : 30
#Zoma Afaka atao ama totoandroy .Ze LERA anovao raha Mete abike.
#SAMOSA(Samosa): 
Mangararake antiagnanagne hatrake amy 8 :00
Folakandro 12:00 - 5 30
#JAHALEy(Jahale)
Maraindray :9:00-
 Folakandro :2:00- 06:00
#TINAINY(ALIMAREKE)
 Maraindray 12:00 
 Folakandro : 4:00-4:30
#TALATA(Alakamare)
 Maraindray :7:00-2:00
 Folakandro :3:00-4:30
#ALAROBIA(Ritarita)
 Maraindray : Tsisy 
Tsy tokoe Hitolognandraha Ty alarobia maraindray fa Andron-dolo.
Folakandro larobia 04:00 - 06: 30 
Fehe ,ze fa kila raha atao Mete abike Ama o LERA sinorako Io hoeke.
#FAGNAMARIHAGNE : Tsy Hatao areo ambiasa ka raho fa manoro anareo Io KOAHE .ndaty trotra mitovy amantika avao raho fa tsisy INOGNE fantako.Feie izao ,iaraho Ty andrompiaignako Amao Rangahe Naho rakembao avao ,ombiasa ,sairio ,tsimahay velogneo ,malaso.Io Ty longoeko ataoko fagnengoagne hilala.Iraho tsy mamki boke.Antoe ,hejeko fa maro Ty raha ova o mpanoratseo.Hafa Ty tena maregne boake ambanevolo agne ,tovogna IAREO asiae ZIMBO koa naho fa soratee.
FOHA TALILI 
TINALILI HITALILI

#MIOMBA TY ANDRO TALATA#
Mahakasike Ty andro talata ,Ty raty naho Ty SOA andesee ro ho talileko Ama Areo Androany.
miisa fito Ty andro ampiasae tikagn anake olombelogne feie raike amae ro hampahafohineko antika etoagne,miomba Ty andro talata .
Voalohae,I HAIHAY Ty agnara nomea iareo taloha Ty andro talata.Ty Antoe ,beteke mahay raha Ty ajaja terake talata ,maligne ,fetsefetse.
HAIHAY:mahay ,naho loko re ,loko mena.
Mateteke mora boseke Ty ajaja terake talata ,,MPIAROTEGNE ,REHEBOKE.
Faharoe.Andro ROBAKE Ty andro talata. mivazoho aloha ,mivazoho afara Ty roaza tika naho fa hanao raha ,Teneheo tika ,fa lehe magniake boake afara tika , Fa marine hifaragne Ty talata naho isahegne.raha fa ho lany ,mora foagne satsia fa ho faragne Ama eo ezao tinainy ty mamaragnaze.
Tihoeke fagnohara i roazantika Zay.
#MIASA TALATA# mitovy ama Ty TSy miasa.
7- Jahale (Lahady)
6- Samosa (Sabotsy)
5- Jahoro (Zoma)
4- Alimosatsara (Kamisy)
3- Ritarita (Larobia)
2- Alakamare (Talata)
1- Alimareke (Tinainy)
Tsy Ze kila andro abike hitolomandraha.Fa matoa finetrandroaza Tika AO Ty antoe KOAHE.
1-Miha naho Maho faly Andro Tinainy
2-Lambo naho Sailambo faly Andro Ritarita naho Alimosatsara
3-MONJA naho MIZA faly Andro Ritarita naho Alimosatsara 
-4MBOLA naho VOLA faly Andro Lakamare
5-ALY naho TEMA faly Andro Ritarita naho Alimosatsara
6-MOSA naho MASY faly Andro Samosa , Jahale
7-SAMBO naho SANA faly Andro Ritarita naho Alimosatsara
8-DAME naho HAOVA faly Andro Ritarita naho Alimosatsara
9-LAHA naho VAHA faly Andro Ritarita naho Alimosatsara 
10-SOJA naho SIJA faly Andro Samosa
11-MAKA naho MARY faly Andro Jahoro 
12-MARA naho KAZY faly Andro Samosa naho Jahale 
Tsy SOA anaovanjaha ty talata.Nifalie Ty roazantika Ntaolo Ty mampitrosa vola ,mampindragne Ty fanagnae Ama Ty andro talata.Fa lehe mampindragne vola talata ,ezao ROBAKE ,rava magnarake igne abike ze raha ameao ndaty.
ezao koahe ty Miomba ty andro talata ,andro robake .TSY anaovandraha.
Miomba ty havilasy : Nifalie iareo taloha fatsatre Ty mandevegne talata.Ama Ty maha andro ROBAKEAzé Zay ,tsy SOA itolognagne havilasy fa maha maro mate.
FOHA TALILI
TINALILI HITALILI 

rpSoosndte51i fcm7gmlf4902108a09rmli0acv410hc6f342t2c85m6f 7 · 
#TALILI TY FOKO VAZIMBA NAHO TY FOKO GOLA
#SOA TY AHAFOHINA TIKA TY RAZAMBEY NIPETRAKE ama ty tane tikagne masigne toy hoeke.
Tane masigne Ty madagasikara satsia masigne Ty vahoake niambesatse Ama Ato taloha. Feie sinimba tika saveregnae ze lili magnitse Zay 
Mete sambe iaraha tika mahonigne fa VAZIMBA Ty razambey tikagne malagasy.
Naho tena maregne tsy VAZIMBA avao Ty razambey tikagne taloha fa 03 iareo:
#VAZIMBA
#FONOKA
#LAKOKA.....
O foko Telo Io Ty niambesatse Ama Ty madagasikara tikagne bey toy hoeke.
IZAO Ty fandehae.
O vazimbao Ty teto voalohae ,miarakama Ty foko "fonoke" naho foko "Lakoka".Ty fitambara iareo ezao ro magnomey foko **GOLA*.
Malaza moa ze Saontsy Zay amantikagne atoy naho fa mitsara ze kila raha talohagne fa ela ezao" FAHA GOLA"" o Gola Zao anio razantika Feie nisy namono hatrami Ty taranae.Iri VAZIMBA avao ro nisisa velogne. 
#O foko "fonokeo" naho "lakokao" igné faritse fianarantsoa naho ISAndra igne hoeke Ty tena nipetrahae.fitambara iareo 2 magnomey GOLA.
#Fa Ty foko VAZIMBA koa ,faritse IHOROMBE naho MASIKORO ro tena nimaroae ta Madagasikara etoagne.
Naho arake Ty Saontsy lovatsofigne azo ,ezao Amy tapae antimo ro tena maro Ndaty( vahoake) taloha .
Ty nisia o foko Io ,ezao MBE taloha tagne ,foe i madagasikara MBE nitambatse Amy Sare tane i AFORIKA .
Lehe fa nisareke i Amy AFORIKa Ty nose tika Madagasikara toy ,ezao nisy foko hafa ka atao "PYGMÉ" Zay .
O foko PYGMÉ Io hoeke ,lehe fa henteagne ré manjavogne ,avi eo miboake koa,avi eo manjavogne koa.
Nisy fotoagnandro Amizao ,niavy ze Tantrambo mpagnandro ARABO .Nifakatendreke ama o foko PYGMÉ io Amy faritse antignanagne igne hoeke.
Nijatenjeke Amy arabo Rey Amizao iareo ,manjavogne ,avi eo miboake indraike.manao igne manao igne avao iareo.
Hafarae nomea iareo agnaragne #"MALIGINASH" afake adika Ama Ty tsara vazaha( inisible ou disparu) Satsia tsy Hay iareo Ty agnarae fa miseho boakeo koa tsy Hita . 
Manomboke Téo Ty nahazoa tikagne agnara MALIGINASH novagne afara Ato MALAGASY.
Engako Agne igne fa hiheregna tikagne Ty miomba i VAZIMBA.
Naho Ty miomba Ty Vatae ,ezao BORIBORY bokekekekekee ,maintegne bey Ty AGNAMBONEE, pisake Ty HANDRIE( ,bey Ty SOGNIE, lava NIFE.Mitovy amizay ka Ty miomba Ty foko GOLA( Fonoke naho Lokako)
Nifankatea naho nifagnomba Ty foko VAZIMBA naho Ty foko GOLA .
Feie naho fa niavy o vazaha INDONEZIENE naho MALEZIENE Amy tapae antignanagney,nifangaroharo Ama iareo.
Nisy amizao Ty fifampidiragne,Satsia Ty miharo tsy hifanipa.
Ty lehibey o INDONEZIENEO nanambaly ty Lehibey o VAZIMBAO Sady nanjaka Ty tarana iareo.
Lehe fa nahatsapa o foko GOLAO fa misy aly ampitake i rahay fa hanjanake naho hivily andevo Ty tena lia o INDONEZIENEO Sady nahatsiaro voazanake iareo ,hafarae namale.
Niafara Ama Ty ALY ze rahazay .Nialy amizao o foko GOLAO naho INDONEZIENEO ty napalahelo nagnampe o vahiny Io Ty ry VAZIMBA satsia ilatsahagne Anake.Rese amizao iareo ,Finongoe hatramy Ty zafee vinono iareo aby tsisy poke.nja Ty vaho terake .Manomboke Téo mandrake Ty androany tsy Misy nja Ty volovoloe.
Izay Nahavia ty fagnohandroaza tika manao tihoeke teie "" FAHA GOLA TAGNE"" o Golao foko taloha feie Talili Ty sisa. Nentegne agnohatse satsia MBA tsy hagnalignoagne Azé Sady agnisa Ty razambey tikagne avao ka tsy tokoe hailike.
SOA avao Ty ahaiza tikagne Anake tafara Ty miomba Ty razambey tikagne .Naho Ty fiventsaontsy.
Naho Ty fisaontsia iareo Azé ,Ndaty Masigne o VAZIMBAO,ze fa kila raha misy Ty fagnahie abike.
andrano ,Amy farangato egne,Amy fotokatao egne .
Satsia Ty antoe ,nizara Telo Ty VAZIMBA .
VAZIMBA ndrano: Nifehe i tapae antimo igne 
VAZIMBA Mbato,hâta: mipetrake agnatee lakato nipetrake amy faritse horombey ,tsingy bemaraha igne .
VAZIMBA antanety: Nifehe i faritse agnivo igne.
Izay mahatonga Ty amantika a Madagasikara etoagne naho ivavahe inoae ,asoroe Falie o vato ,rano,fokataeo masigne satsia Io Ty nepetraha Ty roazantika.
Azafady tsy Hatao tika mampianatse tomposapigne avao ka Raho fa volili raha Ty ahy koahe.
Izay koahe Ty miomba miomba Ty VAZIMBA naho Ty GOLA .tsy ambahiny sasa tika Zay Ama i fagnoharagne** FAHA GOLAY **.
FOHA TALILI 
TINALILI HITALILI 

#AFONDRAOSA(Mamilogne TSINIAMBANE).
Lahialegne Ty lovatsofigne mitalili miomba ty Ana-poko AFONDRAOSA. Maro tika magnotane Azé naho Izay ro indesako fagnazavagne etoagne.
Mete fohitikagne fa I PANJAKA Mahafale RAMBAHAZO ro ninday igne faritse igne hoeke tamy Ty taogne Taloha fanjanahataney.
I roangahe MAHATAMPETSE ty ninday Azé naho fa niavy I fotoagne fahavazahay.
Lovatsofigne boake Ama roangahe TSITOKAVE filoha FOKONTANE i #SAVILINTOTSE naho REHOVAE,kominy TRAGNOVAHO,ty nahazoako Talili.
#IZAO TY NIFOTORAE#
Lehe nisy ze o Aly Taloha Zao, mpanjaka BARA atao RAPIAPIAMENA Zao Ty agnarae mpanjaka BARA ANTEVONDRO naho Ty Lahitafie i RAVALA Ty agnarae Mahay mialy biby nanafike Tandroy Amy faritse ahandrefagne igne hoeke( BELOHA, TSIHOMBE).
Feie nisy ka ze fagnalolahy atao ANDRIAMAHERY sy ANDRIANTSOLY Zao( TEZAGNE ) Ty karaza o rangahe reo miarakama Ty rahavave IAREO atao RAHOSA Zay hoeke ,ampelaraty tsy manampitolike Ty haratie Zay ,io ty miarake Ama iareo amy aly egne TSIMIAMBANE fa milokoloko minday BALA. Fa naho tsy ninday BALA hoeiareo Ty RAHOSA mete ho nilany BALA iareo,ho Niafara Ama Ty hareseagne. 
Lehe fa nifampigaogne amizao i aly koahe ,RESE i BARAY, Nibaibay borozae Rey, voasambotse velogne ty RAPIAPIAMENA naho i RAVALA.Lehe fa nivoasambotse re,tihoeke Ty nataoe ,KO vonoe areo zahay hoere fa homeako Agnombe 200 nareo . Tsy Agnombe hoei ANDRIAMAHERY naho ANDRIANTSOLY Ty paliae ay fa ty hanambaliao o rahavave ay Io.O rahavave iareo Ama Io e'zao hoe vahogne Ty fafaie tsy mana-pipaoke.
Nagneke amizao ty RAPIAPIAMENA hifanambaly Ama I RAHOSA.Ie re afara ato, NINDAY RANO(Nivesatse) amizao Ty RAHOSA naho I RAPIAPIAMENA.ie ré Ama ty faha 5 vola I RAHOSA, nangatake ty RAPIAPIAMENA fa holy he raho hoere hagnete TANAGNE fa mbe hipoly avao fa tsy hengako anako.Ingo Ty RAVALA apetrako eto heke.
Lasa amizao ré nagnavelo ,eo Ty RAVALA. liae tsy nihita mongohaoke tsy nipoly sasa re . Nandese Ty ha-delira ty RAHOSA fa tsy nipoly ty valie.
Nijanogneo Ty RAVALA nanambaly AMPELA antanagneo Avao ka. Ty taranae Ana-poko FONDRAVALA Amy faritse Amboasare igné hoeke .Misy talilie hampahafohinegne antikagne Avao ka afarafarao.
ie naho fa akeke Ty fotoagne hisamahae , Namoake tsara ty rahalahie Nanao #SAREKE .Naho tera-dahy rehe RAHOSA,e'zao TANJA ay Agnombe 30 ty Anao.
Nisamake Amizao Ty RAHOSA toe lahilahy vatae.Feie nataoe RAHOSA Avao ka Ty tahinae fa nandese Ty ha-delira I valie re MBA hahatsiarovae Azé.
# NIAVIA TY VILOGNE TSY MIAMBANE #
Naho fa nanomboke toratorae amizao ty RAHOSA anae (RAHOSA fils) ,nitaterahe i ANDRIAMAHERY naho ANDRIANTSOLY i sareke natao ey.Ingo RAHOSA hoere Ty Agnombe 30 ATANJAKO Anao fa toe AMPELA rehe feie TSIMIAMBANE Ama ay fa nilokoloko ninday BAla hoanay agnate i ALY ao. 
#Manomboke Androany hoety ANDRIAMAHERY naho ANDRIANTSOLY #TSIMIAMBANE Ty atao ty agnara VILO o Anadahy o fa toe roakemba rehe feie nitono Ty arofo'o Ama ay. 
Izay mahatonga o #TSIMIAMBANEO naho fa MISOROGNE Manolike Vozon'agnombe miagnavaratse satsia Agne Ty nihirifa Ty Rae fa BARA.
Tama Ty faha veloe (RAHOSA fils) nanambaly 04, ajalahy nahery naho ezao nampirafe.
#VALY BEY :ROHIVOLA, niterake I ANDRIANOGNE ,niboaha Ty foko AFONDRAOSA ao beloha Amizao.arake Ty saontsy IAREO o VAly bey Io Ty niboaha Ty AFONDRAOSA ao beloha.
#VALY MASAE : SANINA ,Niterake RALAMBO, Io Ty niboaha Ana-poko AFONDRALAMBO lasa fokontany tanambey KIRIMOSA amizao io,kominy tragnovaho.
#VALI TINDRIFE: TSIAROVA,niterake 05 ,o anae dîme tegnao Sambe ninday agnara Ana-poko abike amizao.
1) MILIHAZO( lahilahy),nahavia ty Ana-poko ANATROSA.
1-1)Agnate I ANATROSA AO koa Ty nahavia ty Ana-poko TEZAMBEY( vahandramy) naho TAMONTOGNE(Montovositse). 
2)VAHERAMBA(Lahilahy) , nahavia ty Ana-poko 
ANTEDOHO Amy faritse AMPANIHE igne amizao .
3)MANITSITANE( Lahilahy), niboaha namorogne ty Ana-poko AFONDRAOSA tapae avaratse.
4) TAMBORO ,niboaha namorogne ty Ana-poko TEMAGNATRA mipetrake Amy faritse ( TSIMILOFO,TRAGNO ROE) amizao igne hoeke.
5)TSIFAE, niboaha namorogne ty Ana-poko TESAMBAIKE mipetrake Amy faritse AMPANIHE igne.
#DOHY , Ty ana I RAHOSA anae(RAHOSA fils) tame ro niboaha namorogne ty Ana-poko TABEFAITSE mipetrake ao SAMPEZA beloha amizao .Amy Moro lalagne mandeha a tragnovaho ,barabay ,lavanono igné.
# FARAGNEKO 
Lehe afehe Raike ze saontsy lava Zay hoeke e'zao ,raha Telo (03) Ty afake tsaraegne.
#1)Voalohae: BARA Antevondro Ty nihirifa Ty ROE ty Ana-poko AFONDRAOSA.
#Faha roe: Ndaty Raike aby avao Ty niboaha ty Ana-poko 9 agnate I faritse igné hoeke . Rae Raike(Ambelahy Raike) ,fa Rene Sambe HAFA.
#AFONDRAOSA#ANATROSA#TEZAMBEY
#TAMOTOGNE#AFONDRALAMBO
#ANTEDOHO#TEMAGNATSA#TESAMBAIKE#
TABEFAITSE#
Hoe Ze fagnoharagne Zay : *VAZAVO LAVARA TIKAGNE OLOMBELO lohotsie tika TANDROY*
Source : RANGAHE TSITOKAVE SEFO FOKONTANE SAVILINTOTSE naho REHOVAE Ndaty bey Lonake AMBATOMASIGNE.
#FOHA TALILI
#TINALILI HITALILI 

#FALY TY AMPELA MIVESATSE( BEVOKA) TY MANDIKA FEKOGNE( famaky) FA MAHASEMBAGNE AJAJA 
#SOA HO FOHIGNE#
Toe raha ny tandrema ndroaza tika Ntaolo fatratre Ty hasaveregnae,tagnandrombae lehe fa mivetse.Ty antoe ,e'zao MBA hangnae Anake vagnogne ,SOA ,tsy Misy sampogne. 
Eo avao hasoa igné hoeke fa Ty roaza tika nalaza mpagnarivo,mpialy.Naho Ajaja sembagne vao ty miboake ,ia ty handova i agnombey ,ia Hitagne kobaigne antanagneo hanohetse Ty rahalahie? Magnarake izay fohie fa Ty roakemba ro Voalohae karareagne ahazoagne anake,Tsisy ankoatraze ka. 
#FIKANJIAGNE TY AMPELA MIVESATSE
Lehe fa mitoetre antsarotroe AO i ajajay ,eZao ** MAVESATSE ,MINDAY RANO** Ty fikanjia ndroaza Tikagnaze Ntaolo egne aza fa mandrake Ty anito ,e'zao mbe maro Ty razambe manao izay.
Rano Ty ikanjiagne i ajaja antsarotroe AO.
#ANDAO AREKE FA HO HAZAVAE TIKA TY IFANDRAISA TY *RANO* naho ty *FALY MANDIKA FAMAKY* #
VOALOHAE Ty miomba Ty RANO: 
Fa Sambe fohy tika fa Ty Raha finomegne,Mahafake hataligneregne .Magnarake izay ka , teneheo tika fa : 
Tane misy RANO velogne Ty Raha agnilae, dikae? midika fa AIGNE zane Ty RANO.
 Ty Raha andalova ty rano tsy maitsy malio, midika koa Zay fa fidiovagne zane ty Rano .
Mora Mandrae loto ka ty Rano ,teneheo TIKA fa rano malio sohoae raike asio loto sotroe raike fa Tonga Maloto.
Mora mangalatahake ka Ty Rano Sady aboae eo aza Ty sareo.Teneheo fa naho mitrangagne Amorondrano eo tegna ,ezao aboae eo Ty Sare tegna,Midika ka fa mangalatahake reke( HETSORO TY RANO).
FAHAROE Ty miomba Ty FAMAKY:
Fohino tika Ama i agnarae Zay hoeke ,famaky,r fandesegne FAMAKIAGNE raha.Ohatre : Hatae,mamaky vazavo...Moro.
Noho ie maragnitse Sady mafé Zay hoeke ,Heveregne fa managne here afake mamaky ze raha androae(itsatohae )reke naho nitandrema Ty Ntaolo.
tihoeke Ty atao fagnoharae Zay "**Tsy sitrapoko i famaky hoere Ty hamaky fa lahan-drazae Azé""
 Izay Mahafaly Azéo satsia , amy maha rano Ty ajaja azey mora mandray loto, mora mangalatahake ze miseho manognodidigne egne ,ezao alae tahake.
Vozoho tika fa naho fa manomboke ho bekibo Ty roakemba,
afahagne abike Ty ravake antagna ey MBA tsy hampisy SANDOKE Ty ajaja.fa naho egne avao igne ,ezao misy raha mibandibanditraze ka ty ao.
Tsy minjagne sarimbo( akanjo) ondaty ankoatre Ty ei valio ro azo isikinao fa mapisy BESAROGNE.
Tsy manao sarimbo kititse. izay anoagne lobakeo.
Tsy mitrapa raha maragnitse
Naho fa manomboke 4-bolagne tsy tokoe miteko agnam-bageda(ravem-bele) fa mampisi kambitagnagne.
Itoy Ty tena lohotsie ,tsy tokoe hanao raty Vava ,tea aly ,tea opa.Fa miramiragne lava avao.
Naho fa minday rano tegna? raha SOA ro katrahegne mba haha miramiragnaze,raha toke hahafale Azé SOA amizay mba tahafee. fa naho tea opa rehe KO gaga naho raty Vava ka Ty ajaja.Izay anio mahatonga o vazahao naho vaho miforogne Ty anae ezao fa irehafae avao fa tikagne ???? boleake.
Tampereko eo heke Ty ahy koahe ,fa naho Ty miomba Io maro Ty azo saontsiegne.
mazotoa??
#FOHA TALILI
#TINALILI HITALILI 
#SANDRATSE( TAHA-VELOGNE).
Tsy ho Maro tsara koahe raho fa tsy handako androaeko naho androeneko fa magnazava am Videogneo AO Io. naho tea tika ho Hay Ty antoe vazoho Videogneo ambaneao Io hoeke koahe.
Fahake Ty ntaolo fatratre nandala Ty fombandrazagne Ty roaza tikagne. Lehe fa marare tahagne( tsaboegne).
*Mpagnarivo kolotsaigne tika Feie aria ay Anake tafara. 
Bey Ty mitsara fa fanopoagne sampigne Ty fanovagnaze.Diso hoeraho Zaho foha Talili i Androy Zay.
Tsy fanompoagne sampigne KOAHE fa kila foko ,kila firenegne sandre managne Ty Raha linovae ama Ty razae .Toe maha ôta faly Ty tane tika toy ezao Ty raha atao tika henane satsia ambane tika Ty raza tika, fa satsia fa nivilasy .Masigne anireo??? Ze raha nisaontsie ezao beteke eo.
MIZARA 02 ty sandratse ,Agnate Video AO Ty magnazavaze maro.
TSIVASIAGNE: SANDRATSE AMAN'OSE
SANDRAMBEY: SANDRATSE AMAN'AGNOMBE.
Ty antoe anoagnaze,lehe fa marare Ty roae ay ,roae Tika taloha ,angalagne dokotera tsy Mete,angalagne ambiasa tsy Mete.
Midika Zay fa HATEA RANO TY ARETE'E.Hafarae asandratse .
Tsy ho bey tsara raho fa Andao tika hivazoho videogne.
HAJAO TIKA KO AMBANEMBANEGNE KOAHE TY FOMBDRAZA.
TSY HAJETISILA TY MIORIKE TY FOMBANDRAZAGNE .
#MAHATSIARO SAMBATRE TY AGNAIKO AO FA NATAOE TANDROY RAHO## Tsy haiko Nareo ke Mitovy amako.
#HERA KOAHE NDRA TEARANO OAHOO???# DONO HEEE.
Source :RAKOTONDRALAMBO Hervé.

#MIRENGE FA TANDROY KILEHEE
#AMA TY MAHAGASY ANTIKA lohotsie tika TANDROY. ITOA Ty Raha tokoe ho fohinegne voalohae.
Voalohany Tokoe ho fantao teie"" IA RAHO??? BOAKE AIA?, MANAO AKORE TY TANTARAKO ? TANTARA TY RAZAKO? AIA TY FIAVIA?" fa Ty faha fohinao izay ro ahafahao mitsara agnatseha Ty maro fa "MANAGNE TY MAHA IREHE AZO REHE" , tsy sarotse Ty Manao izay fa toke rehe hanao "TETIARA-MPIRAZAGNAGNE"(ARBRE GÉNÉALOGIQUE) , Magnotane ze mbe bey areo tavela.
Hisy tohevetse mahakasike izay halefako 
#Foha Talili i Androy
#MIRENGE RAHO FA TANDROY

Toe le zay Ty ho nivegnae feie Ty ajaja Hanane aloha vae le ho kiraike ty hagnontane izay ,fotoe Ty mahay Ty fotondrazantegna feie tsy atao ambanemdraha ka Ty fahaiagne Ty tantara Ty hafa faie tsarae o Agne lalimbazavo karazagneo fa ente o roakemba ao mitsake.
    • 
TEZAGNE
Lovatsofigne( harea ravembia) maro koahe ty àzo atalili naho ampahone o Fanagnandroae EO mahakasike Ty karazagne TEZAGNE.
Lehe fa mahafohigne Ty RAZAGNE TEZAGNE tika ,e'zao roangahe Rey ty tsaroa tika Voalohae I PAY naho MANGARO.
Talily fa nataoko teto Ty mahakasike i PAY naho MANGARO fa tsy hipoliako sasa.Fa Ty fisia ty tezagne ro ho tsarae tika etoagne.
Maro Ty hareandravembia napetra ty razantika mahakasike Ty fombafomba Naho Ty karazagne agnate i androy ato.Ty ankamaro ty tantara i androy tsy voasoratse agnate boke fa lova-tsofignaby Avao.
Eto tika hisafiry ty mahakasike Ty TEZAGNE Naho Ty FIZARAE ROE(02). Bey amantika ty alike miomba Ty fisia Ty tezagne ahandrefagne Naho antignanagne .
MIZARA ROE(02) ty TEZAGNE :
Tezagne ahandrefa mamilogne i MAHABAE ie AFONDRASILOKEO fitera i RASILOKE , Tezagne antignana mamilogne MAHALOMOTSE fitera i REHAVAGNAE . Zafeafe'e ie iri PAY naho MANGARO Zay mampahery aoly Azéo fa MBe tarana i roangahe mahazo beloha igne hoeke.
RASILOKE nanambaly i Hevetsazo 
REHAVAGNAE nanambaly i MBOHIRA.
Vilondraike iareo teie taloha ,hazomanga raike.
Tsy aniany fa omale moa Ty hamaetane toy hoekeo fa Raha faela ifandovagne avao.
Nisy fotoagnandro Nandeha Ty roangahe raike atao REHAVAGNAE toy hoeke #NISARA NAGNAFAKE nianignanagne.ie ré Ama tanagne AMBOGNAIVO igné hoe ,Zoe naho tane malalake midadasike Sady misy akata ,tihoeke Ty nataoe ,mete Amy ambeko borokao Zay toa hoere naho ipetrahae. Ie re niavy antanagne Ama iareo Agne nangatake amandrahalahie fa hipay tane Malalake HITEZATEZAE o agnombe eo maro BOROKA(mahia )fa lahialegne Ty agnombe. Aia hoe Ty rahalahie naho i Rae Ty hipetrahao .Misy tane hitako Zay hoere Ty antignanagne Agne. Nagnavelo Amizao re boake IKOPOKE ao fa igne Ty tane nihirifa iareo ,ie rekegne Amy AMBOGNAIVO igne hoe ,niambesatse fa nahavazoho tane Malalake .
Isake misy hafaleagne na misy raha ty antanagne Ama iareo Agne ,magnavelo mbeo re naho o kele iaeo.
Magnotane AmizaoTy ndaty ama i tanagney ,aia koahe i REHAVAGNAE eo ,Agne re tiasa ndroae NIROAKE mipay tane malalake #HITEZATEZAE agnombe ey fa mate Ty fahia.
Ama Ty andro Raike amizao Ty roangahe REHAVAGNAE nandeha namondro savatse fa nanavatse anake iareo.
Namaki tsara amae Ty Raha lahie teie ,o nanao akore iheo kah hoe Ty rahalahie ,mbe tsy hamalike avao. mbe #TEZATEZAGNE heke hoere fa mbe Maro mahia anio agnombe Rey Io ty ao.
Lehe manao anigne amizao ré ,liae nimasake amae antanagneo Ty #TEZATEZAGNE fa isake teie agnotanea reke tsy moly Io ,mbe #TEZATEZAGNE heke .Izay Ty nahazoe naho Ty niavia Ty agnaragne karazagne ##TEZAGNE ## 
#VILOGNE
Feno valala o tanagne AMBOGNAIVO igne hoeke, misy fotoa iareo tsy mahandro fa valala avao ty kama iareo atoandro naho hariva.
IE reke tafara tato,nisaontsy amanjoke reke fa hagnova vilogne hataoe VALALA FOTY fa feno valala hoere taney naho teako hataoko vilogne. IE avao hoare Ty kamae ay.njeteie tsy mahandro atoandro zahay zoke hoere andragne avao. Tsy sitrake Ty foko Zay hoe Ty rahalahie feie naho teako tsy Raha magnahy .
#FITROARAGNE(orekn-kazomanga).
Nazoto tsy tampake Ty magnavelo mbama iareo mbeo re njetie lavitse magnatogne sorogne isake misy sorogne ty ankazomanga ama iareo Agne.
IE ré tama Ty andro Raike ,nisy sorokazomanga Ty antanagne Ama iareo ahandrefagnagne Agne.
Mandeha maraindray boake AMBOGNAIVO eo misoroke i tarignandrokey# TSINGILINGILIE MENAY .Lomotse i tarehey i tarignandrokey .
Naho fa niavy antanagneo amizao ré ,hoe Ty nataondrae naho i rahalahie. 
#Raha teao kahe hoere REHAVAGNAE Ty hazomanga matoa isoroha Areo tarignandrokeo boakagne.
Lehe fa vita Ty sorogne toy. MAMPITROARA HAZOMANGA MANOKAGNE antananagn'ombe Areo Agne rehe fa MAHALOMOTSE Ty tarehe Areo miarake Ama o saveregnako Ty misoroke tarignandroke toy isake sorogne.
Fale amizao ré ,Ama Ty manao hoeigne ,Nihasigne ndroae amizao ré , natrangagne ho mpitakazomangae antignanagne,namakia ndroae Ama i MANAHIGNEY( AOLY)ka ,IE ré afara Ato ,lasa ombiasa bey Ty REHAVAGNAE.ie mbe manaranake Ama i PAY naho MANGARO igné hoe netegne agnohatre.
#MAHALOMOTSE( Vilogne Tezagne)
Aia rehe REHAVAGNAE hoety rahalahie naho i Rae .Manomboke androany hoere ,ovao #MAHALOMOTSE i Vilo Areo #VALALA FOTY fa toe nareo Lomotse i tarignandrokey mbetoagne matetekey nahazoae Areo hazomangao.
Manomboke Teo amizao , MAHALOMOTSE ty vilo iareo Tezagne antignanagne Lehe MAHABAE ,VALALA FOTY Ty taloha.
Izay koahe ty kedekede haiko navolilindroaza tika mahakasike Ty #RAZAGNE TEZAGNE naho Ty VILOGNE #MAHALOMOTSE.
Lehe misy Afake agnampea Areo koahe Tsy sakagne.
#Source: Lovan-javembia i DADABEY MANANJARA Fokontany EZAMBEY Kominy SAMPONA.
#FOHA TALILI
#TINALILI HITALILI

Mis version hafa avao koa natalily anay @ ty nahavy i Ntezagne igne fa mandrare lasa hoe antithèse ty Raha nampipohao fana toy nama

Annyckael Justinico ,Lehe Ty hareandravembia tika koahe,beteke maro ,ezao naho Ty amako tsy olagne fa toe Izay anio Ty SOA .
Raho longo tsy olagne'e fa toe tsy mampahay rahao anio torifikeo .
Teako Zay kiriahe,ajogno ato

ZIVA
Lili Faha mpanjaka koahe Ty ZIVA ,mitagne toeragne mavesatse Ama Ty filongoagne malagasy Ty ZIVA .Foto Ty hamamia Ty filongoa.
Bey amantika tika anake tafara Ty Magnitrakitrake ze raha Zay Amy fotoagnandro henane zao .
Hampahafohinegne antikagne etoagne androany koahe fa bey naho maro ezao nangatakaze Ampotokile i foha talili i Androy eto Zay.
ZIVA?
*TY FOTOE NAHATONGA TY ZIVA ,ezao noho Ty fisia Ty ALY taloha.
Ty tena maregne tsy amantika Androy atoy Ty nahavia Ty FIZIVAGNE fa Ama ty foko ahandrefagne naho agnivo tane ao .Mahazo i Faritse MEREGNE(Ambaneandro) naho SAKALAVA MENABEY igne hoeke.
Nialy sisi-tane(frontière ) o Ndaty reo Ty taloha ,o Ambaneandro te hanese tane o SAKALAVAO ,o SAKALAVAO ka fanorolahy tsy mete asiotse naho tehanese tane o Ambaneandro ka satsia Sambe te hagnitatse Ty tane ipetrahe Sambe te hanjaka. mifampipoake tifitse Ama i AMPINGARATSEY Tombo valagne vigne Ty atao BALAE amizao.
MIFAMPITERA,MIFAGNOMPA,MIFAMPIKAMA FOTAKE AGNATE I ALY AO
MIFANIMBAZIMBA.
MIFANIMBAZIMBA :
ZIMBAZIMBAEKO-ZIVAZIVAEKO.Saontsy Nalaegne agnate o MIFANIMBAZIMBAO ao Ty saontsy ZIVA toy hoeke.
Lehe fa atao i Aly,maro Ty vilasy .
Mialy ,mifanjanake ze mahery manafike ze votso ho ravae'e hataoe andevo( Aly foko) satsia Sambe tehagnitatse Ty tane misy Azé(frontière),te hanjava fanagnagne .
ohatre Ty Tandroy taloha tehagnitatse Ty tane Ipetrahae ,ezao manafike i tanosey,manahakizay ka IAREO.azafady koahe fa oha-jehake Ty ahy.
Vazoho tika fa Ty ankamaroa Ty foko MPIZIVA?ezao foko mifagnefetse sisi-tane( frontière). 
Ohatre:
*Tandroy - TANOSE
*Masikoro-Tagnalagna
*MERINA -SAKALAVA MENABE
-*BETSILEO -ANTESAKA
Feie Naho finohin-droaza tika ka fa SOA i fizivagney fa satsia mifandefetse ze nifagnozogne ho mpiziva. nente iareo isake karazagne amizay ka.izay mahatonga antikagne atoy lasa nisy ZIVA ka.vazoho tika fa Amay faritse atsimo ahandrefagne mahazo menabey,igne Ty mbe mampiasa ze raha Zay andavanandro ( ZIVAKO anihao) .
TAMPAREHETSE mpiziva Ama Ty Andriamagnaregne....maro feie tsy ho voako soratre etoagne abike koahe .
Nanapakevetse amizao iareo bey taloha fa hanangagne Lili hifehezagne naho hialagne Ama ze Aly lava Zay.
Tsy Agnombe Ty vonoegne fa Ndaty Ty atao sorogne tamizay naho fa hatrangagne Ty filongoa ty foko roe(02) ZIVA.Sambe magnomey AMPELA mbe tsy mahavany lahy ,nja LAHILAHY mbe tsy mahavany ampela o FOKO roe(02) vognogne ho pilongo tsy hifamitakey. Sambe letagne ankazomanga eo.
Lehoe Ty tsara IAREO ,MANOMBOKETO KOAHE TSY HISY TY ALY ,FILONGOA RO HIHAROA,TSY HIFANDATRAKE LIO SASA ZAHAY FA ANDESE TY NDATY ROE LINETA TOY TY SAROTSE.Izay mahatonga Ty MPIZIVA tsy mifandatra-dio satsia fa vita vily taloha tagne ze raha Zay .Ze MPIZIVA mifampiten-dio ezao azondraha ,ala i iareo roe vinonoy ,hatrama Ty taranae.
Manomboke Téo amizao nitohy i filongoagney ,mifanomonga,mifampitera feie tsy mahazo mifampiten-dio.
*Misy itovizae naho misy iavahae Ty ZIVA naho Ty ATEHENA.
Ty mampitovy Azé ,ezao Sambe nanovagne TITIKE ,nozognegne,napipihagne LIO ze hamitake Ama Ty tsara nifameheagne,ezao,SIRA VAVE,SIRA LAHY,SIRA FA MALAO TSY MANJIRAKE
*Ty mampiavake Aze ka ,ezao Ty ATEHENA TITIKE atao ama Ty Ndaty roe(02) 
fa Ty ZIVA TITIKE atao ama Ty FOKO roe(02) angalagne TSIMAITO Ty mamatse Azé .
Fehe ze tsara maro Zay koahe ,Ama ty hamaroa ty aly natao taloha ro Naha reselahatse androaza Tika hifampilongo Naho hifakafafy.
KO atao Tika ambanendraha koahe Ty Lili napetrandroaza Tika. KO ambanegne Ty ha ZIVA fa mahamami filongoagne Anio.
Source : DADABEY MANJARIVELO fokontany ANKITSE 
#FOHA TALILI 
#TINALILI HITALILI 

VILOGNE
Salama koahe.itoy ty tohy i vilogney raeko ,Reneko.Mbe ho avy ka Ty tohie fa alefa tsikelekele avao anio. Sambe ho eneke abike tikagne longoko.ialagne tsigne tsy teie Tsy ho AO tilae feie milahatse nio .
*TESIFAHERAGNE: Mamilogne Tserenjaitse
*TEMAHATOMOTSE: Mamilogne Kele mandia tane 
*TAGNOGNE : Mamilogne Tolakila
*TAGNALAGNAGNE: Mamilogne Varavagna 
*TEVATRA : Mamilogne Varavagna 
*TAMAROKOBO: Mamilogne Tsimino
*RENEVEGNE:Mamilogne Tsimino
*AFOMAROLAHY:Mamilogne Tsimino
*TEBEFENO:Mamilogne Kindihogne 
*TETAOLAGNE:Mamilogne Taolambarereke
*TEVEHEGNE:Mamilogne Malotorano
*TAMBOTAKE:Mamilogne Materae
*TEVAZOAGNE: Mamilogne Tsy rereke
*TAMBOROGNE: mivilogne Tsarahanere
*TAMBAHE:Mamilogne Raveetsazo
*TAMBANDITSE:mamilogne Mandikotolora
*TEMAGNINDRA: mamilogne Faidronono 
*FONDRALAMBO: Mamilogne Andriamagnavo
*TESOALOKE:mamilogne takitsike falaimintsikina
*TEZAMBEY: Mamilogne Tsimiambane
*TESOGNOGNE: mamilogne Tsimanakiahy
*TEVAZOAGNE: Mamilogne Tsy rereke
*TEVATRA: mamilogne varavagna
*TAGNAFONDRAKADY:mivilogneTsimangalatse
*TEMANTSAKE :Mivilogne Tsimandrefebango
*TAMONTOGNE: mamilogne MALAIKOTINDRIA
*FONDRAHOSA:mamilogne TSIMIAMBANE
*TAGNALANDROVE:Mamilogne Falaimitsikiny
* AFONDRIAMBITA: Mamilogne Ranomingo
*AFONDRIAMBITA KELOKA: mamilogne SANDRAMEGNATSE naho RADA
* TAGNAFOTSIFALE : Mamilogne Tsirereke
*TETSIMAGNATOGNE:Mamilogne RADA
*TATSIAVOTAGNE:Mamilogne TSIVAZAVO
*TANAKAFE: Mamilogne Tsietekomihisa
*TEMANGAIKE: Mamilogne Tsy Magnialo
*TAMBOLO: Mamilogne Fotoa tsy Avy
*TAGNAFONDRASILOKE:Mamilogne MAHABAE
#FOHA TALILI 
#TINALILI HITALILI 

#VILOGNE #
Managne toeragne mavesatse amantika Tandroy Ty vilogne.
Lehe fa Tandroy managne ty Razae.
Maro koahe Ty famofora tika feie ambangovangoe avao ty hampahafohinegne antika etoagne.
MBe bey koahe ty hoafara hampahafataregne ka.
*ANDRIAMAGNAREGNE : Mivilogne MAGNIALO
*FONDRAVALA: mivilogne RAVENARA
*FONDRALAMBO:
*TAGNAFONDRAKADY:
*TAGNAFONDRASILOKE:
*TESEVOHITSE:FOTOA-FOTOA KAROKE-FOTOA TY SAY-FAIDRONONO
*TEDODO: mivilogne MALAZAVINTSY
*TEZAGNE: mivilogne MAHALOMOTSE
*TETSAVOTAGNE: mivilogne TSIVAZAVO
*TANAKAFE: mivilogne TSIETEKO MIHISA
*TANDREKE: mivilogne LOMAHORANO
*TEAFO:mivilogne TSIRIBATAKE
*TEMALAMA:mivilogne MALAZAVINTSY
*TEMAROSY:RADA TSIOVAKO
*TAKOBA: mivilogne SORONDOHA
*TETSILA:mivilogne TSIMIRINGATSE
*TEMAROALOKE: mivilogne Sambemaneno ,RADA,KAROKE,Tomboakoho,Kopokila,Tsimikaboke,Bagnake
*KAREMBOLA: mivilogne MAKALILA
*TEMAROAKALO: mivilogne TSIMIAMBANE( lehe fa Foko tahandrefa)
*TSIMAGNATO: mivilogne TSIENTEKOLOMAY
*TESOMANGI : mivilogne SOATAVARATSE
*TAMPAREHETSE :MIATSEPENO
*AFONDRASILOKE: mamilogne MAHABA
*TAGNAFONDRASILOKE:Mamilogne MAHABAE
*TETSIRESE:Mamilogne MAHABAE 
*TEMAHATOMOTSE: mamilogne KELE
*TAGNAFONDRAKADY:Mamilogne TSIMANGALATSE
*TESANAMENA ( SIHANAMENA ) :Mamilogne MAROMALINEKE

FOKO TESEVOHITSE (SAY-VOHITSE)
Faha Ty hasoatane nifagnomba Naho nifagnolehole taolo feie fa rrrrrrbey koahe ty Raha niova Ama Ty henane toy.
Ty foto ty hareandravembia hampahafohinegne antika androany ezao , mahakasike Ty nahavia ty tahina Ty foko TESEVOHITSE(SAY-VOHITSE).
*Sandrife natsaoke Ty TESEVOHITSE(SAYVOHITSE)
SAY+VOHITSE: SAYVOHITSE.
Mialoha Ty hitsaragne maro.Isoae Naho Volavola tika tsikiraikiraike.
A foto tika Ama Ty talili ty VOHITSE .
#VOHITSE:
Fohine tikagne Ama ze tahinae Zay avao vohitse.
Ty nahavia Ty agnaragne VOHITSE ezao Mete fa fohi tika ze 'o Vohitse Zao ,maro ty mahay fe hazavako avao.
Naho fa ankoatse Ty Andriamagnaregne (Roandriagne) ezao vohitse Ty Agnarae fi kanjiagnaze.
Mete ho ino hoe nareo Ty antoe nanoagne vohitse ondaty reo ??
#TY ANTOE EZAO:
Faha Ty Gola tagne nisy mpisorombe ampanjaka Roandriagne "ANDRIAMAGNAREGNE"" nanagne vahoake Maro .
*Niterake o Rangaheo nanagne anake 2 .
# I MASY Naho i MANA.
-*Tamy Ty andro raike nisy ze safo-drano Zao, atie nifeno aby aia tanagney.
Naho fa niempo rano aby tamagney ,nilay aby vahoakey ,nipetraka ambohitsey satsia tsy azon-drano ty ey.I Rangahe mpanjakay avao Ty sisa Tavela Téo fa tsy mahafoe fanjakaey.Natahotse amizao ré sady nitsinjo fanjaka ey ka.
Hafarae amizao ,nipay ndaty i Roandriagney hampihegnagne i rano bey ,MBA hampiheregnae vahoake nilay AMBOHITSEY .
-Nagnatogne TSIMAITO Tinantare amizao i raha manaoigney.izaho hoare Andriatsimaito ty liako hilafik'amao fa ao vahoakoy nilay ahy fa feno rano tanagney.
Tsy sarotse Zay hoe ty ANDRIATSIMAITO fa Ambe(agnombe) 200 avao ty embok'aoliko .
Tapake amizao iereo Amy ty agnombe 200 embok'aoly.
Eza'o Ty natao Andriatsimaito,tsy hihegne hoare o'rano Naho tsy ty voalohananao LAHILAHY ro vonoegne ANDOHAHELA Agne.
Tinapa-bozo amizao ty MANA andohahela Agne,betebete niritse i Rano bey.
Naho fa nandeha LIO nizarazara maro ka ie aby lasa rene rano amizao Io ka ninday Ty agnara MANA.#Rene rano #MANAPANIHY,MANAMBOLO,MANAMBOVO,MANANARA,MANATALY,MANDRARE,MENARANDRA.izay Ty mahatonga o rene rano faritse antimo toy miatomboke Amy Ty agnaragne Mana.
Nizotso aby vahoake tane lelekey antanagney fa nisitogne ranoy.
-Vita igne tsy tame nomegne koa ranoy fa Masira eZao hoe kitagne .
Aha'e hoe vahoakey tsy tame ay mpanjaka ranoy fa Masira handeha zahay hipay Ze tane Mamirano fa mijale zahay,Ty anay ai tsy minon-drano.
Toy koa Ty mpanjaka nagnavelom-bami Andriatsimaito mbeo .Vita SOA hoe Ty mpanjaka Andriatsimaito Ty Raha natao fe Masira ranoy tsy tame atao ambava.
Sita Io Mami hoe Andriatsimaito ,ezao Ty farananao ro letagne ambinagne Agne ,andranomasigne Agne izay vaho Mami Io.
Nandese amizao Ty MASY farananake lineta ambinagne andranomasigne Agne.Niheregne Mami RANOY.
Izay mahatongo riakey natao
#RANOMASI=RANO'I MASY. nalagne Amy Ty agnara Masy.
Navory ANDRIAMAGNAREGNEY(Roandriagney)amizao vahoakey.aia nareo hoere ,Ty antoe amoriako anareo sarotse naho Mami koahe Ty anake fe tsy natakaloko nareo vahoako fa linentako MBA haviliko anareo Ty MANA naho MASY.
*MANOMBOKE izao nareo hatrak'ami ty afeafe areo VOHITSE Ty FAMOFORA areo satsia tea Areo hoere Ty AMBOHITSEY matoa NITAVEAGNA Areo.Manomboke Teo amizao lasa famofora IAREO Ty VOHITSE 
Nanao akore amizay ka Ty SAY????
 I SAY
Naho Ty mahakasike i SAY ka e'zao.
Anak'ANDRIAMAGNAREGNE(roandriagne) Ty Vave tokagne tsy manampaharoe Ty SAY.
Faha Ty taloha moa tsy MAHAZO Manambaly foko hafa Ty taranake Andriamagnaregne fa iareo sambe iareo avao.Nja tie fa jabajaba manao akore naho mbe tsy managne rahalahy tandrife Azé ezao eo avao AMPELA TOVO.
Tsy nimete Ty Say fa nandese Ty hajajagne Naho nifakahazo ama ty Roangahe raike ana'o vahoake nataoe VOHITSE Ty famofora EO, i ANDRIAMITETIMANGA Ty tahina o rangaheo.
Tsy haio vao fa tsy mahazo manambaly Ty foko tsy mitovy amantikagne Tika Say hoe roandriagney.
Nikoligne agnambone ty MASY ,tsy afake Raho baba hoere fa Teako igne. Vignetse amizao Roandriagney Hafarae rinoae Ty SAY.Nitaveagne Ty say Naho i valie ANDRIAMITETIMANGA sita niambesatre ezao ETALAKE ,ESANTA igne ao.Porofoe mbe ao ty HAZOMANGA iareo Sady SAKOANTELO ty Lonake Ty TESEVOHITSE.
Nisy fotoagne amizay Ty roae Niherenahigne namelaze naho nitro-drano Azé miteraha fito lahy fito vave.
Izao hoere,Homeko ho valy Areo vohitse Ty Say feie Ty tambe'e paliako avao tsy fafagne Ty tahinae fa ampitondragne Ty agnarapoko Areo satsia Ty lio Ty ANDRIAMAGNAREGNE tsy Ariagne.
SAY+VOHITSE : Izay ty NAHATONGA Ty agnarapoko SAYVOHITSE satsia Nalagne ama ty tahina i SAY.
Nisamake ty IAREO enendahy(06).
1-ROINDEFO:niterake o FOKO TEMAGNINDRAO
2-RAFIHOTO:niterake o FOKO TEKONKAO
3-ANDRIAMIROHA:niterake o FOKO
TSIRANGOTE Naho AMBANEVOHA
4-ANDRIANOMBE:niterake o FOKO ANKILEMAFAITSE,ETALAKE Naho ESANTA
5-TSIMANANKARATY: IE o FOKO TEMAROALOKE ( mainte Naho foty) Io.
6-ANDRIANKIRA: IE o FOKO TATSEREJEO.
Fehe'e koahe ,tavodrene ty tesevohitse TyAndriamagnare.
#FOHA TALILI
#TINALILI HITALILI

I TOY KOAHE TY TOHI I TANTARA FOKO TANDREKE(Tanjeke)ZAFINDRAMIRY)
mivilogne (LOMAHORANO) igne.
ialako tsigne koahe babako ,Reneko ,zokeko,zaiko ,rahavaveko rahalahiko fa nisy fahatapahagne i Talili natao tika teo igne fa nisy olagne ara tekinika.Feie teako nareo mpagnarake pages Foha Talili i Androy  naho niezahako vinatako androany Avao.
Zao are hoe i ampela ZAZA VAVINDRANOY Ty Raha faly ahike.FALY SIRA,TSY MIHINAGNE FIAGNE,TSY ATSINGA TY HILEKO NAHO FA MIRORO.
Zao Ty Raha faly ahy.......
Hitandremako Zay hoere fa Teako ho Valiko rehe.Hafarae Amizao Nasorogne iareo e'zao nifanambaly Amy manao hoeigney.
*Lehe fa nifanambaly iareo nanomboke namorogne famoforagne satsia ampela mivavake Amy Ty maro Ty vinalie ZAZA VAVINDRANO.
Nandeha Ty fotoagne,Nisamake Amizao iareo ajaja Telo , AMPELA (02) ,Lahilahy(01).
IE ré Amy Ty andro Raike tsy tsy nahatandregne i Rangahey,Hafarae Vinohae Ty Hile i roakembay,hentea naho FIA ro mikotribakotribake Agnate hile'e ao.
Endrake Amizao ré,hii hoere,o nagnino viheo ndatio manao hoeio ahio??
Fa hejeo raho hoere matoa sahio atao hoeio raho.
Tsara fa napetrakoy hoere.Manomboke androany Tika tsy mpivaly sasa fa aleo raho moly Avao.
IE ré Amy Ty magneno akoho indraike nandese'e anae Telo Rey andriakegne.Najoe tsikiraike MIMIRIKE(milipotse Agnate rano Agne) naho nilipotse re Ty AMPELA (01) naho Lahilahy (01) ny sempotse fa Ty raike Ama iareo tsy ny sempotse.
*Noly Amizao iareo ,IE ré avy ao nagnatogne ndaty bey amy tanagney naho i Valie .
Holy raho hoere ,feie izao .Handeseko Ty raike(01) ama'o anako fa Ty roe(02) lahilahy naho Ampela hengako eto.
*Nametrake saontsy Amizao re teie.NAHO FA BEY HOERE O ANAKO TSY AMPANAMBALIEGNE NDATY HAFA FA IAREO ROE(02) AVAO ro AMPIFANAMBALIGNE.
K'aaaaaa? Hoe fanagnandroae rey, raha tsy tantane Zay ,mbe tsy natao Ty razambe ay ty Troke raike mifanambaly.
Tsy olagne hoereke fa eferagne VOROGNE TSIRIRY. Hafarae neferagne TSIRIRY Amizao iareo roe(02) ezao nifanambaly.
Tsy nimpifaly aza Ty mpiray tapo Tandreke taloha feie neferagne naho nifaliengne indraike.fa iareo tsy raha manambaly foko hafa Ty taloha.
*Manomboke Téo amizao lasa natao fisaontsoagne Rangahey naho Ty saveregnae Ty TANDRIAKE satsia andriakey Avao Ty ivelomam-poe.
*Fehe'e ,avy Ama Ty TANDRIAKE Ty nahazoagne Ty agnaragne TANDREKE.
*#TANDRIAKE :TANDREKE .Maro amantika Ty mitsara fa TANJEKE ,ekegneko Avao fa satsia fa izay Ty ahafohina tikagnaze amizao fa naho Ty tena ie TANDREKE Ty fanoratagne Azé satsia avy Ama Ty TANDRIAKE. Feie io Ty mahazatse antika Sady ahaiza Ty maro Azé.orihe tika amio avao ka.
#Famoforagne Tandreke ZAFINDRAMIRY: 
ZAFY+MIRY.
Natao ZAFINDRAMIRY satsia Ty Rene iareo Mahay MIMIRIKE( Milipotse) Agnate rano Agne.
*# Naho fa nihare Ambe( agnombe) Amizay ka iareo nanofigne.
#LOMAHO RANO (LOMAGNO RANO)/MILAOGNE RANO.
Ty fiova lilitane toy aza fa naho ty taloha tsy nisorogne aman'agnombe Ty TANDREKE(tanjeke)fa naho hisoro mitsepake TSIRIRY .feie Amizao fa sarotse Ty hahonignagne izay Hafarae MISOROGNE aman'agnombe avao.
Teneheo tika ty fitera i ZAFINDRAMIRY ( TANDREKE)(TANJEKE) naho Mandeha Amorondriake egne 'ezao mitsoabotsoabo i Riakey mivalitaboake.Diakae zane malahelo Ty roaza iareo manigne anae tehangalake Azé .MBA tsy hangalae ategna, ANAPAHAGNE kedekede avao Ty lamba isikina tegna atorake egne e'zao Mijanogne re ,izay avao Ty fagnafae.
Izay koahe Ty mahakasike ty tantara Ty FOKO TANDREKE(tanjeke).ialagne tsigni fa tsy tehoe mahay koahe fa tinoro naho Izay anoroako atikagneo.
#FOHA TALILI
#TINALILI HITALILI

FOKO TANDREKE( ZAFINDRAMIRY). MIVILOGNE LOMAHORANO( Lomagnorano)
*Fehe'e ,avy Ama Ty TANDRIAKE Ty nahazoagne Ty agnaragne TANDREKE.
*#TANDRIAKE :TANDREKE .Maro amantika Ty mitsara fa TANJEKE ,ekegneko Avao fa satsia fa izay Ty ahafohina tikagnaze amizao fa naho Ty tena ie TANDREKE Ty fanoratagne Azé satsia avy Ama Ty TANDRIAKE.
#Famoforagne Tandreke ZAFINDRAMIRY: 
ZAFY+MIRY.
Natao ZAFINDRAMIRY satsia Ty Rene iareo Mahay MIMIRIKE( Milipotse) Agnate rano Agne.
*# Naho fa nihare Ambe( agnombe) Amizay ka iareo nanofigne.
#LOMAHO RANO (LOMAGNO RANO)/MILAOGNE RANO.
Ty fiova lilitane toy aza fa naho ty taloha tsy nisorogne aman'agnombe Ty TANDREKE fa naho hisoro mitsepake TSIRIRY .feie Amizao fa sarotse Ty hahonignagne izay Hafarae MISOROGNE aman'agnombe avao.
Teneheo tika ty fitera i ZAFINDRAMIRY ( TANDREKE) naho Mandeha Amorondriake egne 'ezao mitsoabotsoabo i Riakey mivalitaboake.Diakae zane malahelo Ty roaza iareo manigne anae tehangalake Azé .MBA tsy hangalae ategna, ANAPAHAGNE kedekede avao Ty lamba isikina tegna atorake egne e'zao Mijanogne re ,izay avao Ty fagnafae.
Izay koahe Ty mahakasike ty tantara Ty FOKO TANDREKE.ialagne tsigni fa tsy tehoe mahay koahe fa tinoro naho Izay anoroako atikagneo.
#FOHA TALILI
#TINALILI HITALILI
Ze kila foko ,ezao managne ty nahaviae naho Ty ny fotorae koahe.
ANAM-POKO agnate i ANDROY ato Ty TANNDREKE tsy tanjoko tahina androaeko.Anampoko managne ty lazae.
TY NIFOTORAE EZAO:
Fotoe masika fa Talili hoe ze raza Tika Zay fa ty niavy ty TANDREKE e'zao.
Ty velo tegna toa moa ahatendrehanjaha.Lehe nisy ze o Rangahe roe (02)lahy Zao, mipetrake Amy tanagne atao TSIMANANADA ,fokontane reke taloha feie fa kominy reke amizao.
*Mpagnarato ty asa fiveloma o Rangaheo.
TANDREKE, isanandro iareo miarakama o nama eo mandeha magnarato andriakegne avao.
Fohy tika moa fa igne faritse misy TSIMANANADA/KILERANJO/ANKILEKIRA/ BEGNATARA ro fiambesara Ty TANDREKE faha Ty ela mandrake Ty anito.
Amy faritse TSIMANANADA/KILERANJO igne Amorondriake(Rano masigne).
ANKILEKIRA naho ANDREKE BEGNATARA igne Ty tapae avaratse .Ty antoe nahavia iareo Amy faritse Igne hoe .Ninday agnombe satsia MBA misimisy ala tanagne igne ho.
IE ré tamy Ty andro Raike , nandeha namitagne agnate ranomasigne egne.Naho fa najogne amizao vitagney, Nahazo AMPELASOA(ZAZA VAVINDRANO) ne mitsororoke Ty voloe naho Ty rambo masoe boake agnate ranomasigney egne.
Eo amizao dabanjaha, Ty akore koahe itoy.Raha tsy tatane toy.
Andao vonoe tika hoe i nama ey, aha hoere ,tsy vonoegne fa handeseko holy.Vonoegne hoe nama ey tsy handoza avao. Matoa hoere nasehon'agnahare amako Misy dikae.
Nagnotaneagne re teie ,ia reheo ndaty hoere.
*Ne hoe Ty natao i roangahey Azé naho ny avy antanagnagnao.Naho magneke Ty Raha ho rehafeko rehe hoere tsy vonoe ay.
Ino Zay hoe ré?
NAHO MAGNEKE HO VALIKO REHE HOE RE TSY VONOE AY.
Tsy ambeo hoere Ty faliko fa iraho maro faly fa manjary manimba raha maro avao.
Vognoe raho hoe Rangahey hitandregne Ze fa kila raha faly azo .
Zao are hoe i ampela ZAZA VAVINDRANOY Ty Raha faly ahike.FALY SIRA,TSY MIHINAGNE FIAGNE,TSY ATSINGA TY HILEKO NAHO FA MIRORO.
Zao Ty Raha faly ahy.Hitandremako Zay hoere fa Teako ho Valiko rehe.Hafarae Amizao Nasorogne iareo e'zao nifanambaly Amy manao hoeigney.
*Lehe fa nifanambaly iareo nanomboke namorogne famoforagne satsia ampela mivavake Amy Ty maro Ty vinalie ZAZA VAVINDRANO.
Nandeha Ty fotoagne,Nisamake Amizao iareo ajaja Telo , AMPELA (02) ,Lahilahy(01).
IE ré Amy Ty andro Raike tsy tsy nahatandregne i Rangahey,Hafarae Vinohae Ty Hile i roakembay,hentea naho FIA ro mikotribakotribake Agnate hile'e ao.
Endrake Amizao ré,hii hoere,o nagnino viheo ndatio manao hoeio ahio??
Fa hejeo raho hoere matoa sahio atao hoeio raho.
Tsara fa napetrakoy hoere.Manomboke androany Tika tsy mpivaly sasa fa aleo raho moly Avao.
IE ré Amy Ty magneno akoho indraike nandese'e anae Telo Rey andriakegne.Najoe tsikiraike MIMIRIKE(milipotse Agnate rano Agne) naho nilipotse re Ty AMPELA (01) naho Lahilahy (01) ny sempotse fa Ty raike Ama iareo tsy ny sempotse.
*Noly Amizao iareo ,IE ré avy ao nagnatogne ndaty bey amy tanagney naho i Valie .
Holy raho hoere ,feie izao .Handeseko Ty raike(01) ama'o anako fa Ty roe(02) lahilahy naho Ampela hengako eto.
*Nametrake saontsy Amizao re teie.NAHO FA BEY HOERE O ANAKO TSY AMPANAMBALIEGNE NDATY HAFA FA IAREO ROE(02) AVAO ro AMPIFANAMBALIGNE.
K'aaaaaa? Hoe fanagnandroae rey, raha tsy tantane Zay ,mbe tsy natao Ty razambe ay ty Troke raike mifanambaly.
Tsy olagne hoereke fa eferagne VOROGNE TSIRIRY. Hafarae neferagne TSIRIRY Amizao iareo roe(02) ezao nifanambaly.
*Manomboke Téo amizao lasa natao fisaontsoagne Rangahey naho Ty saveregnae Ty TANDRIAKE satsia andriakey Avao Ty ivelomam-poe.

FOKO TAGNAFONDRAVOAE.
Fotoe masika fa talily fa Ty anam-poko TAGNAFONDRAVOAE ,ezao Anam-poko managne Ty lazae agnate i ANDROY ato.
Malaza Amy Ty tsy lanim-boae Ty TAGNAFONDRAVOAE ,mete fa arofana tika avao Amy ze tahinae Zay hoeke.
Tsy androy atoy avao Ty misy foko tsy lany Ty voae fa maheneke Ty zoro toy misy aby.Androy ,menabe igne, atimo antignanagne igne hoe, avaratse Agne misy aby.Feie tsy hoie aby Ty hataliliko antika fa TAGNAFONDRAVOAE ANDROY atoy.
Amy foko maro voa rehako amboneo Io ,misy tilae naho fa vilasy midrakadrakake boake andonakagne mivarigne mbandrano mbeo manjary VOAE satsia fa karazae nomen'agnahare Azé i rahay.Naho fa vita levegne ré magnereke oragney ne igne Ty minday Azé mbandranobey mbeo.
Fa Ty TAGNAFONDRAVOAE ANDROY atoy tsy MITOVY amizay fa Ty Azé saontsy nafetse Ty razagne.
Misy moa Ty mitsara fa miboake manjary VOAE boake andonakagne(azafady koahe naho manognogne tsagnom-borondroazan-tikay) Zao o TAGNAFONDRAVOAE ANDROY atoy Io.Talii vilagne koahe Zay . TOKY natao Ty raza iareo ro NIFOTORAE fa iareo tsy manjary VOAE Lehe fa vilasy fa i roangahe raike Zay avao feie leliae nihajae iareo manombokeo Ty VOAE.
##Andao areke vazohoe Tika ambane eto.
##IZAO TY NIANDOHAE:€
Lehe nisy ze o Rangahe TSIMAITO bey mpitoki antanagneo Zao ,naho fa misy Ty Raha tokie ,e
zao ne to tsy azo ihiviragne.
IE ré Amy Ty andro Raike fa tomotse ,narare mafé Ty roazantika naho nikaike Ty havilasie.
Lehe fa ho Nivilasy amizao ré ,NAMETSE(NITOKY).
Izao Ty nataoe, Lehe iraho hoare mate, tsy alevegne naho tsy misy raha miboake Ty AKATOKO ao. Ze raha miboakao hoare Atero areo Amy tane SOA ,ne omeo Azé i VANGOVANGOKO toy hoaze.
Ndre teie Vilasy raho hoa ré, Ty vatako vilasy fa izay ro ho soloko hapetrako Ama Areo.Naho sahira nareo hoare tokavo fa hagnavotse anareo .
*Lehe fa nivilasy amizao ré ,afake ankeregnandroe,Nisy BIBY Niboake Ty AKATOE ao ,biby manake SITRY io.
Nilatragne ,ino koahe toy Io? VOA hoe tilae,SITRY hoe tilae .
Naho fa hinente amizao abeo naho anamboa feie mbe kedekede.
Hafarae ,nandesegne amizao nateregne Amy Ze rano sihanake Zao ao.
Narohy amae egne ,i VANGOVANGOKO i roangahey nandriatagne Amy sarimbo ey hafehe i ravakey Ama i VOAEY.
Tegne amizao nihabey raha ne nijabajaba.
Manomboke Téo amizao ,nirazagne Ze tarirae i VOAEY satsia heveregne fa i Rangahe nivilasy avao satsia hirike agnarofoe ao rahay ,magnarake izay mbe nagnenga saontsy ka reke teie iraho avao ze miboakeo.
*Nomeagne Famoforagne amizao iareo TAGNAFONDRAVOAE satsia nanjary iraha Niboake Amy roangahey ao nanjary VOAE.
Faha Ty taloha ,naho fa misy raha hataoe iareo tarira i roangahey naho fa hisorogne na koa misy raha hangatahe Mandeha amorondrano Agne mangatake amandrazae. 
*Naho iareo mamono raha Ty taloha ,i atekenay ateregne andrano Agne omegne i VOAE satsia ndaty bey iareo Sady razagne.
*Naho sendra VOAE mate Ty TAGNAFONDRAVOAE tsy maitsy manafotse lamba i VOAE matey satsia razagne ne saforagne.
*Ty tarira o TAGNAFONDRAVOAEO naho mbe tsy ôta faly :naho sendra mitrake(miampita) rano ne misy VOAE mampitrakaze naho bey ranoy.
ôta faly : naho mbe tsy namono VOAE, mbe tsy nanorake taimboae andrano egne,mbe tsy nahavany loza antanagneo.
*Izay koahe Ty kele nampahafohinendroaza Tika ahy naho tsy Teleko iraho raike fa zarako amantika ka.
*Naho misy tsy mete koahe ahitsio ,naho misy tsy feno tovogno.
#FOHA TALILI 
#TINALILI HITALILI 

#ROBOKE TY HATEA / SATA TY FALAY#
Netegne agnohatre Ze saontsy Zay ,mateteke Ty ahavazohoa Tikagnaze Amy fanambaliagne.
Ty roboke,somare mizara maromaro .Misy Ty ndaty robohegne naho fa miasa MBA hahavitae asa ,tilae ka robohegne naho fa Misy Ty aly.
*Misy ka Ty Ajalahy rengevoke ,naho robohegne ré ndra i Avion ezao ,ne ataoe azoe.
Soritse arofo Igne hitarihako atikagne fa Ty tena Fotoe koahe n'ezao .
##**Ino are Ty MAHA ROBOKE Ty hatea naho SATA Ty Faly.
Lehe fa nagnavakaze Ty roae Tika taolo ezao:
ROBOKE TY HATEA:ROBOKE aza Ty hatea satsia Zao ,naho misy Ty roakemba /ajampela somonjara /Ajalahy Tea ,Mete tsy ho hatea fiarahagne avao ka fa agnate izay ka Ty hatea longo ??? Ndra tie nanao akore Ty haraty i ndaty ataoe teae ey naho misy loso-drehake amae teie Raty nio kahe i ndaty Valio roy Io ?? misy mitsara teie ampelaraty Ty ajajao roy.Tsy imetea ey fa ne hasoave'e avao .
Ndra tie natao izao Igne teie namono ndaty anio ndaty miarakama oy.Tsy ahoae zay fa ne magnavohavo avao ré ,magnasoa Igne alohao eo,ie aza ndra tsiririe ka satsia reke mbe andese hatea ey .
SATA ty FALAY: Ty sata ka mateteke Ama Ty toetra Ty ahafohina tikagnaze ( SATA raty:Toetra raty ) 
Ndre te ie raha soa ty atao’o i ndaty,ndra tie fa magnomey agnombe folo azo i ndaty fa ho valie rehe ezao ahita’e tsikoe, ahita’e romoromo’e, ahita’e raha horehafe’e satsia rehe heje'e. Ndra teie tsiririo agnila eo igne naho fa atao e heje ,ezao heje.
Tsy ombia hahazo hasoa amy ty ondaty malaigne azo rehe ndre te ie ro lolohaze’o ambone agne. 
Izay maha Sata raty ty falay Io fa o hateao ro roboke.
izay koahe Ty mahakasike igne.Misaotre atikagne magnarake foha Talili i Androy
##FOHA TALILI
##TINALILI HITALILI

# FALY SOKAKE TY TANDROY #
Fotoe Naho fa kilaTandroy faly Azé fatsatse Ty sokake satsia bey Ze tsara Naho ty saontsy napetran-droaza tika faha vélo ty arofo iareo mahakasike ty sokake.
Maromaro Ze saontsy fohy tika andavanandrokegne Zay hoe Ty roangahe bey tsy mahay magniake.
*Tilae aza mitsara fa:
#Nitifatse Ty raha Ty roakemba fa nahajae ambane ZIPOE ao fa te hanandroe reke.
#Tilae ka manao teie Namaky Ty valagne tane'e ka fa nahandroe'e velogne i sokakey.
#Tilae ka misafiry fa niaro ze o tanagne ho tinafike Zao SATSIA naho fa nanafike i tanagney ndaty Rey nisy sokake nitongogne nikapakapake Ty agnila i tanagney egne hafarae nibogne tilay iareo votsotse i ndaty ,manomboke Téo nirazagnee Ty sokake Sady nifalie.
#Tsy MIKAMA rah tsy nipoha Ty fanae hoe tilae 
FA TY TENA MAREGNE NIFOTORA TY TSY IKAMA SOKAKE KOAHE:
EZAO...
Lehe nisy koahe ty roangahe bey Tandroy Mpisorombey mpagnarivo mpagnaleale narare mafé tinaha feie Tsy nita Ty arofoe naho nivilasy.
Lehe fa nivilasy amizao i roangahey amy Ty manao hoe Igne.
Ka honoeo Ty ndaty malaza fa natao Ty hiavaha Ty havilasie Amy Ty Maro.
Pinay Ty ana i roangahe vilasy amizao Ze roakemba mahay Mahay **MANENOGNE MAGNAMBOATSE LAMBA FIRAKE** Hasafo iareo Azé.
Nanenoagne ##LAMBA FIRAKE tsy manampaharoe tsisy nampitovizegne amae amizao ré ,tsisy managne nja mitovy amae Ty Amy tanagney ,nja Amy faritse Androy toy.
Lehe fa halevegne amizao koahe i roandriambey mbandonakeo ,i Lamba firake tinenogney Ty nasafotr'aze.
IE ré akelae atoy koahe,Nisy roakemba namonje tsena amizao NISAFOTSE LAMBA MITOVY tsy ôta Amy sarimbo nasafotse i roangahey.
Gaga amizao Ty ndaty Amy tanagney hafarae sinambotse i ampelay fa atao nangalatse i lambandoloy andonakagne.
Nagnotaneagne amizao Ty manao hoeigne teie ,Lamba niazo taia toy Io,namale i ampela te
#LAMBAKO TOY RIABA TINENOKO HO FIHAMINAKO ISAN-TSENA##
mavande rehe hoe tompondongoy fa i sarimbo roandriagney toy fa tsisy managnaze igne.
Nandietse mafé i ampelay feie Tsynagneke ka i tompondongoy.
Hafarae Niafara #NAMPISANGIEGNE#i ampelay ezao nahasaky nisangy Vatae sady nahalatsangy.
Tsy niafampo tompondongo rey naho Niafara Amy Ty FANOKAFAGNE I LONAKEY.
Feie izao re, Hovohagne o lonakeo hoe ndaty Rey i ampelay hagnetea Tikagne i sarimbo i Rangahey teie ao Vatae.
Agnombe 30 Ty anokafagne i Lonakey ( kibory) hagneferagnaze.
Naho tsy andonakao i sarimbo i Rangahey lambafirakey, avaha i AMPELAY Agnombe 150 i 30 vinono naefetse Lonakey .
Fa lehe ao ré ,Omeagne agnombe 150 i ampelay satsia nasara halatse fa bey Ty baraka nahosotraze.
Lefe amizao koahe i rahay amity manao igne.
Naho fa niavy amy andromba i Rangahey andonakao amizay iareo zoegne naho biby boribory feie Tsy nanjea Ty eretsere iareo heke.
SINOKAKE amizao Lonakey ,abeo naho intiagnao i sarimbo roandriagney toe nifandieragney fa lamba hafa vao Vatae Ama i ampelay. Salatse amizao i tompon-dongoy, fara’e nagnavake agnombe 150 .
Lehe fa vita SOKAKE( Vinoha) amizao Lonakey naho fa hatao i foliagney ,nisy raike Ama iareo nahatsapa teie inogne koahe Ty biby andala i andromba ia roandriagney amie SINOKAKEY tiagneo?
Naho fa biniribiry Amizao i rahay ,henteagne naho MITOVY Amy sarimbo i roandriagney LAMBA FIRAKE TINENOGNE nifandieragney Ty volo i rahay.
Hedey hoe Ndaty Maroy ,mete fagnahy Ty arofo i roandriagney toy riaba fa tsy inogne avao .Aia ka Ty Raha ne mitovy Tsisy valake Amy sarimboy tiagne???
I sarimboy 3 volo,mavo,voloparasy ,maitegne naho misy foty peapeake.
Tamy o andro MBe tsy Hay iareo Ty agnara o BIBY Io fa tie nivazoho iareo Téo avao .
Tinogno iareo agnarae Amizao SOKAKE:SINOKAKE satsia tsy ho nihita avao o biby Io fa Lonakey SINOKAKE igne ezao niboaha EO naho nahavazohoa ty maro Azéo
tsy vita Izay fa MBe mitovy amy sarimbo roandriagney ka.
SINOKAKE:NANOKAKE: SOKAKE .
#Sinokake i Lonakey #Nanokake i Lonakey #Misokake i Lonakey .
Manomboke Téo Sambe nifampitalily Amy Ze kila longo Sady nametsake saontsy i TSIMAHAIVELOGNEY fa ho FALIEGNE TSy azo KAMAGNE ,TSy VONOVONOEGNE i biby nomea iareo agnaragne sokakey fa satsia mbe Ty fagnahy roangahey avao hoe iareo. Hafarae TSy kinama sasa Amizao Ty sokake.
Vazoho tika fa Ty volo Ty LAMBA LANDY(firake)o Tandroy MITOVY Amy Ty volo SOKAKEO.
Naho fa namboatse SATSO-BORY ka Ty Tandroy nampitovizegne Amy SOKAKEO .
Boribory,ne misy nonoe MITOVY Amy tombo SOKAKEO Ty Amy Ty sisie Sady misy karokaro manahake Ty Amy SOKAKEO ka.
#LAMBA FIRAKE: MITOVY AMY VOLO SOKAKE
#SATSO-BORY : NAMPANGALAGNE TAHAKE TY SOKAKE.
Namboatse satsoke mitovy Amy SOKAKEO Ty Tandroy satsia razae naho lolohave'e hoere.
Izay koahe ty tsy ikamantikagne Ty sokake fa o ziva tikagneo magnova rahao.
Tsy Teie iraho ro Mahay ragnandria fa natoro ka.
Source : Rangahe MANANJARA TEdodo Ankilimasigne Marotsirake 
#FOHA TALILI
#TINALILI HITALILI

odnrpsteSom32668fv5é12 rg1imr04120195i323054aa82t 18f9cthe0f · 
#NJETIE NANGALAGNE I PAY NAHO I MANGARO#
Roangahe nanagne Ty lazae koahe Ty PAY naho MANGARO matoa nentegne agnohatse ezao.Ana'o ndaty raike ireo roe porozaiae naho porozoke roe. Tezagne boake Ambognaivo disitirike ambovombe igne iareo naho ty fahafohigna ty maro aze. 
Tsimaito bey mamono hatae bey ondaty mpizaiae iareo roe .kila raha sarotse tsikaoregne iareo handamigne njatie nanao akore ty hasaroe. Ze raha tokie iareo vata’e tanterake, to iaby. Tsy nampiasa mohara maro iareo naho fa hagnafake , fa ampalie’iareo ey avao ahavita’e raha naho ahavelomae ndaty. Nifanandrife amy ty andro i vazahay ty loho nahonignagne Ty tahina iareo naho ezao Ty nalazae.
Ty taloha ze fa kila raha Nandoa hetra iabike ,tagnate'e o ambiasao tamy faha vazahay.
IE koahe nisy Ty andro raike ,
Navory i vazahay Ambovombey ao ze fa kila ombiasa Amy faritse Androy toy mahery Ty 100. Naleve'e I vazahay amy ty andro hale amy ty hoe izao ty raha raike, ie ny maraindray kino’e i ambiasa rey, nampadehane’e kiraike nagnontenea’e teie ino hoe re o raha naleveko tia naho tà ambiasa vata’e rehe?, ze mahafantatse aze lia’e tsy mandoa patante( hetra) sasa hoe re no mbe maro ka ty raha homeiko aze fa hamakiako Amy Ty varako .Naho fa namale amizao ze namale Amy ombiasay nanao tihoe teie Volamena hoe ty ilae, sinihara hoe ty hafa, vato hoe ty ila’e, vola hoe ty hafa,hatae hoe tilae…., nanognontognogne avao iaby ze nagnonteneagne fa tsy nisy nahafantatse. Ie re niavy amy PAY naho MANGARO eo hoe Ty navale iareo: 
#AGNOMBE vazaha ty raha naleve’o tia, fe ie #AGNOMBE VAVE naho SARAKE ,SALOVAGNE ty RENE'E,SORAMENA Ty ANAE. (nambara iareo ty volo i agnombe rey). Nidaba amy ty hoe izao i vazahay naho natahotse te ie raha tsy niony i tsimaito rey ro nihay iareo, tinoky iareo. Manomboke androany hoe i vazahay, tsy mandoa patante nareo fa vata’e mpitoky maregne (manahake o mpaminany tantarae o mpivavakeo).
Manomboke Téo amizao nentegne agnohatse amizao koahe Ty PAY naho i MANGARO nentegna isaontsiagne ze fa kila Raha tsy misy mahay,tsy misy mahavita satsia Ambiasa tsimaito lahialegney tsisy nahay Azé naho tsy iareo .
Irehafagne ndaty tsy mete atolike, ndaty tsy mete toroagne, ndaty tsy mete avohotse naho tsy mete avegne, fa afoe fa tsy ahitam-pagnafoli’e. Mimetea koahe naho fa anaregne, naho fa toroagne fa tsy eo sasa ty PAY naho i MANGARO hitaha azo.
izay koahe Ty nahavia Ty fagnoharagne nagnandesagne Ty tahina i PAY naho i MANGARO.
Source : ENELAHIKO GODRY TOVONDRAOKE .
FOKONTANY TARANTY AMBENDRA.
FOHA TALILI
TINALILI HITALILI

LANIRANO- FARADOFAY.
Azafady ZIVA naho mamolili ty tanendroaza tika toy.
Intikao toe Ndaty mpisarotse feie itika henane ro magnary az.
*Ahitsiko kedekede,LANIRANO- fa tsy LAGNERANO fa misy amantika henane Ty magnovaze.
Ty nifotorae ezao.
*Taloha tagne nifeno tanagne ,Anjomba maro Io toeragne feno rano a LANIRANO AO Io feie misy ozogne natao Ty TSIMAITO naho ,ezao nifeno rano tanagney.
Nisy Ty roangahe TSIMAITO( ambiasa) bey miarakama Ty ajalahin'ambiasae mpindaty saky feno AOLY ,boake avaratse handeha hisara miagnatimo nandriogne Amy tanagneo eo ,mbe tsy LANIRANO Ty agnarae tamizay fa i AMBATOBEY, satsia misy vatobey mitrangagne Zay Ty agnate o rano LANIRANO Io Amy ZOROE avaratse Igne ey hatramizao AO ,fijoroa iareo ,fipalirae.
Naho fa hanavatse iareo TANOSE taloha eo Ty fanavaragne .
Naho fa hikarama ,eo Ty fangatahagne fitahiagne.Naho avy nanapakanake ,afake heregnandro andesegne egne i ajajay ampiatoegne Amy vatoy amizay melagne malaky.
.Fehe'e vatobey mizorozoro Io fangataha-pitahiagne( VATO FALY).
*Naho fa niavy Amy tanagneo eo amizao Ty roangahe TSIMAITO toy ,nitaligneregne fa lavitse Ty lalagne nagnaveloagne naho nipay RANO.Nangatake RANO amizao Amy ty Ndaty Zoégne Amy tanagney .
[[*IZAO TY NAVALE IAREO ZOEGNE:
##LANY RANO::TSISY RANO
ZAHAY ABA TSISY RANO TY ETO**]]
.Honoeo Aza Ty haraty fagnahy Ty TANOSE??( azafady fa zivako nareo izay ahasakiako mirehake Io).Ze ombae angatahae tsy magnomey ezao manao ignaby.
Nefa misy RANO a
Avao Fe ie iareo ro tsy te hagnomey.
*Zoé ty roakemba bey antetse tsy mahavazoho miambesatse andala tragnoeo.
Omeo RANO Raho Reneko hoere fa marandrano ,ze angatahako boakagne manao tsy managnaby ,feie tsy magnahy hoere.
*Namale i rakembay,tsy MAHAVAZOHO nio Raho riaba,saveregnako reo aby koa tsy eo hiraheko.Fa naho mete riaba ,ingo tragnoy,midira nareo ANDAKOZY fa misy RANO Ty ao ,N'e vazoho areo koa fa misy mahakama Ty ao kama areo aby riaba , Azafady tsy hoe magnirake VAHINY fa iraho ro tsy mahaongake Naho tsy mahavazohoriaba Tahinagnahare nareo.Anjagne amizao iareo Naho afake ka i hataligneregney.
*Namaky saontsy amizao i roangahey TSIMAITOY , misaotre roakemba hoere fa Naho tsy nahitazo zahay ho nimaty Ty arandrano.Misaotse mba hilaly lavenoke.
*Feie izao re, Manomboke amizaho mirehake anito zao hoere Miala teto rehe Naho fa Mandeha zahay taono keleiao Naho Ty entao fa ho feno RANO tanagne toy androany HARIVA.
*Naho fa nagnavelo amizao i roangahe Ambiasay Namoake tsara.
NAMATSE ,NAGNOZOGNE teie NAHO TOE RAHA VETA VETA HOERE TY RAHA ANDESEKO ,SADY NAHO TOE TSY MPANITRAGNE NDATY RAHO FA MPAMONO NDATY? MIVAZOHOA NAHO MAMOHINA REHE ANDRIANAGNAHARE FA O RANO TSY FOE TANAGNE TOAGNE ATAOE LANY IO? EZAO HAMPISIEKO AMIZAY IAREO MANAGNE RANO FA ##LANIRANO## ABIKE.
Heloke tie roangahey satsia haie fa misy RANO avao Ty ao.
Naho fa nandeha iareo ,nitseie ( natalili ) roakembay feno tanagney amizao teie ,nivignetse hoere i ndaty ambiasa niranga etoagney nozogne'e tanagne toy ho feno RANO Zao androany HARIVA fa tsy nomea areo RANO re.
*Hedey hoe ndaty ami tanagney ,fa hoavy koa Ty roakemba GOA Tia Zay ,ihe avao ro mahita RANO hoavi ,ia re ,nizagnahare vao re naho HAMENO RANO tanagne toy tampotampoke avao.Nja natao iareo hajamba i roakembay Ty nitalily igne .
Miala nareo hoeiareo naho handeha fa zahay tsy hiala.
*Tinao i roakembay amizao saveregnae Reo naho Ty entae niala lavitse i tanagney iareo.
IE ré VAKY MIRA TY HALE miepogne Ty roro aby Ty Ndaty ,nifotrake avao i Oragney nagnaforano naho nangotroke ,nagnavandragne,E'zao betebete avao NILAGNOA I RANOY i tanagney.
NILAGNOA RANOY: FENO RANO
.e'zao tsisy nirambese nja raike Ty Raha Amy tanagney ,maro Ty nivilasy tena tsy Hay isahegne indrindra fa Ty Ajaja fa ze bevente ka nialy Ty aie niavotse Ty sasae fa tilae ny tra- kavilasy egne aby avao .Ty vara fa tsy rehafegne sasa, agnombe, agnondry,akoho ,vorogne....
i Tanagney niopo i RANOY mandrake Ty androany feno Tragno Ty agnate o rano io ao.
EO amizao niehake ze niavotse , haaaaa ,tahak'izay nagnarake Ty Saontsy i roakembay Avao .MBA ambiasa biby igneo.
*Manomboke Téo amizao,nivaky Saontsy iareo teie, TOKOE TSY HO NANAO LANIRANO NAREO hoe ze bey ami tanagney .Fa Naho nagnomey tsy ho nivignetse Ambiasay.
LANY RANO : TSY MISY RANO.
Manomboke Teo amizao nomea iareo
LANY RANO:LANIRANO ty agnara Tanagney satsia nanao LANIRANO aby Ty Ndaty Amy tanagney fa Igne avao nikabo-drahao.
*Lahateo amizao Lasa natao iareo RANO faly fijoroagne io LANIRANO io .
Tena maregne RANO managne Ty hasie Sady nimasigne Io rano Io.
*Faly ambahiny Io LANIRANO io taloha feie henanezao fa motso fa satsia fa OTA FALY.
*Tafara izay amizay , Nisy Ty Mon père vazaha niavy a FARADOFAY ao tsy Nino Ty faly nisy tamy LANIRANO hoe malaigne VAHINI.
Nandeha amizao ré, miarake ampela roa MPISERIVYE miarakamae.
IE ré agnate rano egne ,NANJAVOGNE miarakama i BANC( BOTSY) nandesey.
LANIRANO-: TSISY RANO.
#FOHA TALILI#
#TINALILI HITALILI#

#BARA FIHEREGNA# Hoe Ze fagnoharagne Tandroy Zay.
Hoe Ze fagnoharagne Androy ato Zay manao izao teie **Ny Bara Fiheregnagne amako viheo**
Mete fohi tika andavagnandroke avao fa mete tsy arofane tika Ty nifotorae.
Naho Ty lovan-javembia napo-ndraza tika ezao, ndaty nifankatea Sady niharo fagnavelo avao naho fa hanafike iareo.
IZAO AREKE TY NIFOTORAE.
Mpiatehena nifampikama Lio Tsy nifakafoe Ty ANDRIAMANOROTORO( BARA)naho i RABEFIALY(Tandroy).Feie Nisy raha nifagnotahae Ty naharava i filongoagney e'zao naho niboaha Ty fagnoharagne ** BARA FIHEREGNAGNE **
EZao !!'''
Nisy ze o Baralahy atao ANDRIAMANOROTORO Zao Malaso bey nikoizagne Tsisy tsy ho nahay Azé naho mbe ndaty Ntaolo avao mipetraka Amy faritse Amboasare naho Ambovombe igne,egne aza fa nja ty vazaha tamy fanjanahataney naharey ty laza o MANOROTORO.
Naho fa ie ro hita manjary vato,vahogne,hâta...
Mipetrake amy faritse TSIVORY fivondrognagne AMBOASARY -ATSIMO igne Ty MANOROTORO.
*Misy # SINIHARAGNE #feno AOLY nipehegne Ty AMBIASAE fatsibigne Ty agnambone(loha)ao.
tsy mete afake sasa Io fa mipeke ao avao.Tsy iravahae Ty AOLIE fa ambone SINIHARAGNEY AO avao.
Ndaty somare hafahafa Ty MANOROTORO satsia# Mitambatse raike Ty NIFE'E# ,mbe Tsisy olombelogne mitovy Amy Ty NIFE'E hatramizay hatrak'amizao.
Nisy fotoagne amizao ré nitaogne I RABEFIALY ,Tandroy nifehe faritse misy BEHARA naho EBELO igne, Ajalahy biby ka teie mialy Sady nanagne Boroza maro ka miarakamae.
Tinaoe amizao Ty RABEFIALY, teie Andao hoare tika handeha hanafike a MAHAFALE Agne Amy faritse TOLIARA Agne.avorio borozao fa misy agnombe maro Ty fa atao tika zara mira naho azo tika.
Tsy nagnakany ka Ty RABEFIALY fa nagneke.
Nagnavelo amizao iareo ,niala i TSIVORY ,ie re amy tanagne atao TSIKOLAKE antignana i BESONDRO Andoharano KOMINI MANOMBO Disitirikita Ambovombe.
Sambe nagalake VATO kiraikiraike abike navory iareo raike hahafataragne Ty ISA iareo nandeha.Lehe nitoabotse i vatoy ne hoe vohitse Ty ha'aboe.Lasa amizao iareo nandeha.
IEré niavi Agne nifampigaogne Amy Aly amizao iareo roetonta.
Nandrese iareo Sady nahazo agnombe maro Agnarivoe.
Dinodododo boakagne amizao i agnombe lahialegne ,ie iareo agnate tane nampihinagne heke Sady niroro aby.
*Kay zane fa nitsiboke o Boroza eo avao Ty MANOROTORO fa naho miroro o TANDROY Io hivadiha iareo ho vonoe amizay iareo avao Ty Tompoko i agnombe lahialegne Agnarivo ey.
*Naho fa Sambe nietradroro Abi amizao nifoha tsikiraike iareo BARA ,zinetse iareo Ty tomboke naho tifitse BASY AMPINGARATSEY i Tandroy naho ne Nibaibay Ty fate.
*Lasa amizao iareo Noly nandroake i Ambey.
IE iareo Amy namoria iareo VATO a TSIKOLAKE igneo Sambe Nandatrake Vato kiraikiraike indraike hamolilia iareo Ty hamaro iareo niondrogney naho fa niheregne.
*Naho fa nampitahagne ,Maro iareo niondrogney fa tsy ampe Ty ISA Ty vato naho fa niheregne iareo.
*Liae natao# ANDATRA-BATO MANOROTORO# Ty agnara toeragneo . Hatrake amy fotoagne iresaha tikagne Zao,mbe ao Io vato mivory midogodogo Io Amy fokontany TSIKOLAKE,naho sendra mandriogne amy faritse Igne magnotanea o ndaty bey fa atoroe azo fa Ty Ajaja tsy ampe Ty mahaonigne izay fa ataoe vato Tsisy dikae avao 'nje vazohoe.
* Naho fa niavy a Tsivory amizao iareo ,nandeha re nagnatogne i Tandroy re nitalili fa Nivilasy agnaly Agne aby hoare i Tandroy re.
Kay nisy nivelogne avao Tandroy vinono iareo Rey ninday Ty aie Noly boakagne .
Gaga amizao Ty Ndaty Amy tanagney naho fa nahafohigne Ze niavy ,foy otane ,ataoko Nareo nirese nimate abikeo.
Tinantarae amizao raha Manao hoeigney teie,tsy nirese hoare zahay fa FINITA o BARALAHY Io zahay ami fiheregna ay naho fa niroro,rokake i aly.
*Manomboke Téo amizao Ty aly o TANDROY Io naho BARAo.
Nafa o TANDROY Io amizao teie, Naho mbe taranako avao hoareke tsy miharoharo Amy Ty bara Sady tsy mifandia tane misy.
Fa ne sira lahy ,sira vave ,tsy manjirake.
O alyaly naho fitapitake teaeo hoareke tsy ho afake Ty taranae Sady o Alyaly BAra naho Tandroy tsy mete hifaragne .
Fa naho miharo ne mifampigaogne( vazoho tika angamba o Aly bara naho Tandroy a marotsirake ao tsy mete vitao satsia misy ozogne).
Manomboke Téo amizao naho misy agnombe o TANDROY losotse amy Ty faritane misy BARA Io ezao miheregne o TANDROY,manahakizay ka o BARA Sady ny falie iareo fatsatre Ty faritane BARA satsia nanjamagne ty longoe maro.
Naho fa boseke o TANDROY ezao ne vaki saontsy hoe ,
#NJA ihe ny BARA zao kahe tsy hifandia amako 
#NJA ihe BARA zao tsy ho haneko raha atagnagne
#NJA ihe BARA zao tsy ho liako Tragno 
#NJA ihe BARA zao hiheregnako Ty faritse misy Azé.
#FIHEREGNA#: Miheregne ,tsy mifandia,
Dikae zane lasa nandese' o TANDROY agnohatse Ty BARA satsia tsy nitakosehe'e sasa.
Izay koahe ry Fanagnandroae , Fanagnandroenz Ty nahavia Ty fagnoharagne manao tihoeke 
#BARA FIHEREGNAGNE AMAKO VIHEO#
Source : Dadabe KADRADRAKE ANTRAGNOTANE KOMINE MAROTSIRAKE.
#FOHA TALILI#
#TINALILI HITALILI #

ALAKAOSY : SAGITTAIRE [ 22 Novembre -21 Decembre]
Itoy koahe Ty mamaragne i Vitagne 12 igne .Manomboke anito ka tika hamohigne Raha hafa fa ty mahakasike i vitagney Zay tampetse.Mankasitrake .ataoko Zay fa Sambe nahaonigne Ty Azé aby.Ho Sambe zina,hitombo hareagne,hiarake mahaterake,hambole mahatovoa,hipay hahavazoho Ty irie ty arofo.Ho ela fanoratse ty foha talily.
##ALAKAOSY##
Ty ajaja terake Alikaosy, naho lahilahy, i Miha ty agnara’e, naho ampela, i Maho ty agnara’e. Andro raty ami’ireo ty Alimareke (Tinainy).
Naho terake andro Alimareke ty Miha naho i Maho le raty ama’e zay, ka tsy mahay tsy mikanjy ondaty bey ty ry roa’e hagnaliovagne aze. Andese’i ombiasa ay andalabei’i zolok’agnombey ey eo amy ty maraindray tsikiake iereo. Roahegne hiakatse amizay i agnombe ey, le eo i ajaja ay mitsilagne andalambey eo. Naho velogne tsy voalia’i agnombe maro miakatse ey rey, le ie ro ho lasa ondaty tognonegne ho mpagnavotse antanagne eo.
Hanam-pahaiagne bey ty ajaja terake valasira. Ho lasa mpitsabo na mpanefe vigne (volamena, volafoty, sns). Naho mahafake fianaragne ambone reke, le ie ro ho tognonegne antanagne. Foto’e, manam-pahaizagne ambone vata’e ty ajaja terake valasira. Naho amy ty andro henane, le mete ho lasa hagnamboatse roapilany, tonabile, na naho fa vim-bigne mivolagne naho mandeha reke.
Naho terake amy ty faha-22’i volagne safary iy hatr@’ty faha-19’i volagne valasira ay reke, le soa ama’e ty manao banga vigne misy vato’e ty ambone’e ao. 
Source: Mahafay 2012: 123) 
Mahafay, Monja (2012). Boke arofototse
**SAGITTAIRE [ 22 Novembre -21 Decembre]
Ndaty mora fo tea mifandrae Ama'ondaty .tea mamondre fete.Mateteke tafa Amy fiaignagne.tsy maitsy mahita asa .
Tena SOA sady magnambignaze naho Capricorne Ty valie.To rehake,Mahery andro ,natahora ty mpanjaka Taloha Ty ajaja terake amio andro Io.
Mahery Ty Androe.Tsy Tokoe hihinagne VOANJO BORY.faly andro Alimareke (Tinainy).
Volotane Ty loko magnambignaze.soa vintagne,ajaja tea manao sport.Mipay ndatytokampo,Tsy MBA Marare mateteke fa Salama lalandava.
Tea magnampe ndaty,mazoto likarakara vatagne naho hanegne.Ajaja sahisahy,maro longo namagne,Mila mivognogne ze hanambali Azé fa ireke maro namagne.
Tea magnisy akanjo sportif.
Tsy tea magnamboatse fihetseke,mambole tena mete amae.
Mahay mihomehe ami Ze Raha miseho,SOA faganahy.Tsy sarokegnatse,magnategna Raha SOA avao fa TSy MBA miretseretse Raha raty.
Tsy mete amae Ty baikoegne.mateteke TAFITA Amizay tanjogne eretserete'e naho milofo.Tea avela malalake Ty ampela sagittaire fa TSy tea fehezegne.
mora mandray hatea Tsisy fetra hoe aia.mora magnaligno .tsy mete mandoa facture .Falefale,LOKO MANGA Ty magnambignaze,Ambanevolo Agne Ty teateae.
Mifandogne : Scorpion,
asa: capricorne,balance,cancer 
fitiavagne : taureau, capricorne
fianakaviagne: Vierge,lion, Gémeaux,bélier
fitiavambe: Gémeaux, vierge.
tea magnasoa ndaty.
ajaja mahay miasa
aretegne :Fe,taovam-pananahana.
FOHA TALILI
TINALILI HITALILI

ALIKARABO[ SCORPION] 23 Okitobra -21 Novambra.
Ty ajaja terake agn’Alikarabo, naho lahilahy, i Lambo ty agnara’e, naho ampela, i Sailambo ty agnara’e. Andro fali’iereo ty Ritarita (Larobia) naho Alimosatsara (Kamisy).
Naho terake amy ty andro Ritarita na Alimosatsara ty Lambo, tsy mahay tsy oiregne ty andro’e, fa hamono andrene’e. Lombolombo’izay, mete hanjary holiholy ama’ondaty avao reke, no mbe ho sahiran-dava, ho votro. Ty agnafahagne ty andro rati’e, le andesegne antanan-taolo reke, indesagne valagne veta. Izay ty magnoitse i andro tsy manahy aze ey.
Naho I Sailambo rey, le ampangorognegne lamboala ty renelahi’e. Tombohe’e amy lefogne i lamboala ay naho tra‘e. Entegne moly amizay i lefogne natomboke i lamboala ay, ie mbe feno lio oy. angalagne salohy naho vantots’ose mbe tsy niterake amizay. Tombohegne i lefogne natomboke lamboala ay amizao i vantots’ose ey, amy lefogne ey mbe misy i lio’i lamboala ay. Atsotake amizay i lefogne ey naho i salohy iy, anoan-drene’e tsikarioke reketse i Sailambo. Mipetrake ahandrefa’ondaty i ombiasa ay mikora naho mamitse rano manintsy amy ty raventsatae velogne ami’o zoro valo oo, naho amy ty longo’i Sailambo mandrondrogne aze eo aby. Naho fa vita zay, mikanjy an’Agnahare amizay i ombiasa ay. Ombota’e amizay i lefogne ey naho i salohy iy, sare ahere’e lalan-kafa tsy magnorike ty lala’i maro oy. Afake ami’igne aby ty andro rati’i Sailambo.
Source: Mahafay 2012: 143, 145) 
Mahafay, Monja (2012). Boke arofototse:
[ SCORPION] 23 Okitobra -21 Novambra.
Ty ajaja terake agnalikarabo bibi tie magnafigne toetra,tea rehake,tampotampoke reke manambaly ndaty cancer.
Naho lion Ty Valie tena hanjaka ty hatea iareo roe sady milamigne.
Ty tena SOA amae,manao MIARAMILA naho POLISY.
Tôkoe tsy hihinagne BAGEDA Mateteke fa SATSIA ndaty marare ate.
Mainte Ty loko mete amae.Tsy mahay mandefetse feie mora boseke.
mifandogne Amy Ty rano.ajalahy miseho teho mafé ,mahay lela ,Managne toetra.mahay mihatsaravelatsihy,Tanjegne Amy raha hafahafa,ndaty mampijale fitiavagne ro laharampahamehagne amae.
Hejee Ty omale tsy miova,,tea mametrake tanjogne Amy fiaignagne.Tsy mora rehafegne fa Ty saie avao Ty andese'e.
matanjake ,bé hambopo.
soafagnahy agnate ,sahisahy agnate'e.Mamonje bara mateteke ro ahitagne Azé .
mitovitovy Amy scorpion naho bélier.naho valy ezao vali vatae .Saro piaro lakolakoe tie lion Ty Valie.
Asa : Bélier
fianakaviagne.lion vierge, balance
fitiavagne: VERSEAU , balance 
magnambignaze :Loko mena
tea manao vale fate.
aretegne : tatavia, tragnonjaza.
asa: astrologie
FOHA TALILI
TINALILI HITALILI

BALANCE ALIMIZA [23 Sekitambra- 22 Okitobra]
Ty ajaja terake agn’Alimizà, naho lahilahy i Monja ty agnara’e, naho ampela i Miza ty agnara’e. Andro fali’iereo ty Ritarita (Larobia) naho Alifosatsara (Kamisy).
Lehe i Monja ro terake andro Ritarita na Alifosatsara, ipaiagne ombiasa hagnoits’andro hamboatse aze. Angalagne agnombe fa ela tsy nampinono anake (kaboke). hisaegne ty nono’e hagnavia’e.ie reke magnavy atsirike ahosotse i Monja. entegne amizay reke naho i rene’ey avonje zagne mitiry anjarezeren-tane. Enten-drene’e mitsikarioke im-pito manao variom-bolagne amy zagne ey eo amizay ty Monja reketse siniharagne fa ela tsy nikamagne. Hosoragne tane lietse ty valohato’e. Angalagne tombon-tsiry naho volon-tsira atao vogne iravaha’e.
Naho i Miza rey, malake ombiasa ty roa’e hanao ty hoeke te : “Angalao’areo ose fa nimate anake (kaboke), akoho mamana (tsy mahafoy atoly), lavenok’antetse ». Entegne miagnavaratse miarake aman-drene’e reke, reketse hazontagne. Naho fa avy egne, le ihaliagne votre. Atoboke ambone votre egne i ajaja ay, atolike miagnavaratse. mangatake mikora vintagne amizay i ombiasa ay mangatake amin’Agnahare te : « Zagnahare ze kila raha antane, namboatse tomboke amantagnagne sns». Naho fa vita ty korà’i ombiasa ay, vonoegne amizay i ose vovoke ey. Mapiandro amizay i ombiasa ay. Naho fa efa aby zay, moly miagnantimo aby i ondaty maro oy. Izay vaho miheregne mangalake i Miza naho i rene ey amizay i ombiasa ay. Afa'izay iaby ty raha raty.
Izay Ty mahakasike i MIZA naho MONJA 
Source: Mahafay 2012: 123) 
Mahafay, Monja (2012). Boke arofototse.
BALANCE ALIMIZA [23 Sekitambra- 22 Okitobra]
Ty balance Tea Raha soasoa ,mahitsy Raha atao.Mila Raha milamigne ,mazava fo.Anjaka Ty filongoagne Tsisy romoromo.tsy Mahay boseke fa mahitsy firehake.
Kamo lava ,bé fandeferagne,misalasala ,heje'e teie atao raty fa boseke.
Marepere.
Faly Azé Ty andro : KAMISY
Mavo Ty loko magnambignaze.Tea mandani vola.
Tea fiaignagne komikomiky, Tea héhe,Tea lamody,,naho ami signe 12 ,Vitagne 12 ireke Ty tena jejo Tea pozy.Mahafale Azé Ty mandeha antsena mateteke .
Ajaja manambitagne,tea fete.
mora taitaitse ,Tsy sarotse rehafegne.
Mihanea,naho mihanea ezao Raha jabajaba Ty angatahe'e.Tea Raha Vao ,soafagnahy sady matarike.
Mora mifandrae Ama'o'daty sady Tsy tea korontagne,Tsy tea tabataba.teae Ty saresare.
Tea manampakevetse,Tsy sarotse mipay asa,tokampo fe mora boseke.
mifandona: Scorpion, capricorne
Asa: TAUREAU
fitiavagne: balance, Gémeaux, Capricorne, poisson ,lion.
mahafinaritre Azé ty magnabey.
magnomey fahafahampo Ty Ndaty teae,Tsy tea vandevande.
Asae: Mpisolovava,mpitsara .
Aretegne: VOA naho havokavoke.
FOHA TALILI
TINALILI HITALILI

ALOALO:
Niazo ami Ty saontsy antimo atoy ALOKE Ty nahazoagne Ty agnaragne ALOALO.
ALOKE/TALINJO(talinjo i ndaty matey Zao i Sare sokitse atao egney).
ALOALO : Saontsy raike feie naheregne indroe.avy Amy ti saontsy hoe ALOKE(ombre).Heveregne fa nja tie tsy vazoho sasa Ty vata i matey , Vazoho avao ami Sare sokitse namboaregney satsia Igne ampangalagne tahake Ty lahara( tarehe) i ndaty matey mba hahatsiarovagne Aze.
Izao amizay areke:
Lehe fa misy ty havilasy antimo atoy ifagninagne ty longo i matey ty magnamboatse aloalo.
i Faritse TSIHOMBE mipoke hatrake BETIOKE Agne Ty tena manao aze.Mateteke aza Amy Moro i lalagney ty tena misy Aze.
Agnisa ty mampiavake Atika androy atoy ty ALOALO sady mampalaza antikagne sady managne Talili mampiavake Aze.
Fagnitsiagne kedekede avao Sady fagnamafeagne Ty ahy hoe ze tsy mahafohigne Ty mahatonga Ty KIBORY Tandroy Io atao Amorondalagne.
Sagnatsia tsy rehareha,
Naho Ty tena maregne Ty fihevera Ty roae tika ,Rene tika Ntaolo Ty Lonake atao andalagne tsy hoe rehareha fa TSY FAHAFOEZAGNE i longo matey .amizay naho fa mandriogne i mbe velogney mahatadidi avao teie itoy KIBORY lahy anoy.Fa naho agnate alabey Agne reke tsy arofane iareo sasa.
Fa naho amy fotoagne Zao ré lasa rehareha Ty fametrahagne Azé andalagne nefa ts'izay loatre ty tena ie .
Naho heteagne ivelae etoy reke,hatae pisake Namboaregne mangalake endreke AMPELA naho LAHILAHY mitrangagne mitratoke Amy KIBORY egne.
IA AREKE TY NAHAVAZOHO AZE VOALOHAE.
Fahake Ty Ntaolo nisy rangahebey TESIHANAMAVO Zay . Ezao nanagne anake raike ré ,tsy roe tsy telo mipetrake amy FOKONTANY atao BEFAMATA Zay antimo antignanagne i AMPANIHY.Izay ty nahavazoho ty fagnamboaragne ALOALO voalohae . 
O' ana I Rangaheo raikeo teae tena teae ,i tagnanjomba ey ka tsy terake fa raike Io avao ty nisamahe iareo .Lehe fa nibey nahata kobay i ana iareo ezao NIVILASY hafarae nidelira Ty roae.
Mba hamoea i anae tsy foe-tsarotso ey handivae ty alaheloe ,nanapakevetse reke fa hamboare'e Ty Sare i ana ey MBA tsy hahalignoae Aze.
Fahake Ty Ntaolo moa tsy nisy ze kamera Zao hangatsare .
Nipay hatae reke ,hatae fohie fa mafe MENDORAVEGNE namboare'e Sare ndaty .Naho fa niavi levegney nandese'e amizao i Sare namboare ey natrangae ambone i KIBORY igne ey.
Gaga Amizao Ty ndaty amy tanagne teie ,hâta hatao akore itoy roangaheo??
Hâta namboareko toy hoareke MBA hamoeako i anakoy. NJA TIE TSY VAZOHOKO TY VATAE ,VAZOHOKO TY ALOKALOE NAHO TY TALINDROE AMI TY SARE NAMBOAREKO TOY.
Manomboke Teo amizao lasa nomeae agnaragne ALOKE i hatay satsia alokalo i ana ey hoare.
Tsy Ze kila ondaty mahazo magnisy aloalo taloha. 
Naho fa hagnisy aloalo magnome agnombe i roangahey .Viliegne amae Ze hanao.
Tsy Ze kila hâta abike atao ALOALO fa MENDORAVEGNE naho FATIOLOTSE.
MENDORAVINA:Matanjake,tsy mete tserake naho fa agnamboaragne ALOALO,magnarak'izay ka ré toe hâta tsy hane ty enogne.
FATIOLOTSE :Hatae mora voroke ,sady hane Ty enogne.
Taloha tagne o ALOALO, fahatsiarovagne i longo matey,ie ré naho niavi a farato reke lasa fitaovagne fagnengeagne hareagne.Fanehoagne Ty hareagne nanagna i ndaty matey.
Famataragne ty fanagnagne , arakarake ty isae Ty agnombe'e ro aloalo mipetrake ambone i KIBORY egne.
Ohatre lehe managne agnombe 50 hatrakamy 100 i ndaty matey ,ezao ALOALO 4 ty apetake ambone i KIBORY ey egne.
Naho managne agnombe 400, ALOALO 6 Zay .Agnombe 400 miakatre hatrake amity 1000 , ALOALO 8 Zay ty apetrake ambone KIBORY egne.
IE ré naho 1000 miakatre Ty agnombe'e ALOALO 40 Zay miarakamy ty TSIFA inagnombe vonoegne ankavilasy eo.
tafarafara tato amizao, TSIMAHAIVELOGNE (fossoyeur) ty magnamboatse o ALOALO viliegne agnonbe 2 amae ty ALOALO raike.
Izay ty mahakasike Ty aloalo ,fa Naho Misy afake magnampe,afake mameno tikagne koahe .
FOHA TALILI
TINALILI HITALILI

ASOMBOLA[ VIERGE ] (24 Aogositra -22 Sekitambra
Ty ajaja terake agn’Asombola, naho lahilahy i MBOLA ty agnara’e, naho ampela i VOLA ty agnara’e. Andro fali’iereo ty Lakamare (Talata) tokagne.
Hobohobo lava ty vintagn’Asombola. Ajalahy biby ty hatea ampela’i Mbola. Fe naho terake andro Lakamare reke, ezao aolitse naho amboaregne ty andro’e. Magnakatse vola naho volafoty ty roa’e naho i roaza’e, entegne atolotse amy ty hatae bey. rey vita zay, firaegne amizay i hatae bey iy hahavia’i rehake ty hoeke ey te: “Hatae bey lavo agn’ala, toka mivey maro”. Fa naho tsy atao izay, mandoza amy ty roaza’e naho ty roa’e ty andro’e. Ajalahy manam-pahavalo antanagne eo ty Mbola fa ajalahy tahien-kanagna.
Naho i Vola ro terake andro Lakamare, minday lamba firake boake aman-droaza’e naho boake aman-droene’e omeigne i ombiasa ay. Fa i lamba niterahan-drene’e aze ey ro ariagne amy ty sampanan-dalagne telo na fito. ampindesegne vatritra naho fehegne folevelogne ty tombo’e havia. Ie rey avy antragno agne amizay ka, soritagne arembelo ty sarotro’e. Izay ty mahafake i andro'ey.
(Source : Mahafay 2012 : 147) 
Mahafay, Monja (2012). Boke arofototse: livre sur la culture antandroy
[ASOMBOLA/ VIERGE ] (24 Aogositra -22 Sekitambra
Ambinembola ze trapae naho mifagnitsi Amy Ty Androe ezao volabike.
Vierge Ty tokoe ho valie maharetse amae .
Tsy SOA tokatragno,sarokegnatse,SOA naho miarake Amy balance.Tea fiolongoagne sady tahien'asa.
Fali andro talata.Tsy tokoe hihinagne FARE.
Loko magnambignaze:MANGA.
Mitaetaegne lava sady mandineke vaho manao Raha.
Tsy tea Raha miovaova.
Afake magnarake finoagne,
Asa SOA amae: Mpampianatre, secrétaire,dokotera.Tea magnampe Ndaty Tsy Misy tambe'e.miaro tegna Amy Raha rehetra, mahafinaritre Azé ty mipetrake ambanevolo satsia mahita Raha maintso .Tsy teae Ty fisikinagne kopilike fe tsotra.Naho fa Miala nja misarake Amy Ty Raha raike Tsy mipoli sasa Koa.
Ndaty mahakarakara Azé Ty teae.
signe RANO naho RIVOTSE.
FOHA TALILI
TINALILI HITALILI

ALAHASADE( LION) [ 23 Jolay -23 Aogositra]
Ty ajaja terake agn’Alahasade, naho lahilahy i Aly ty agnara’e, naho ampela i Tema ty agnara’e. Andro fali’iereo ty Ritarita (Larobia) naho Alimosatsara (Kamisy). 
Naho terake andro Ritarita naho Alimosatsara ty Aly, le tsy mahay tsy ampagnoiregne ombiasa ty andro’e, fa mavoigne ama’e o andro reo. Naho tsy oiregn’andro rey, lasa ondaty tsy vagnombagno hijerajera ndaty avao. Angalagne zonjogne foiegne andalan-tragno eo aloha’ty hilira'i ombiasa ay. angalagne agnombelahy vaho hiagnoke na vaho hasion-tsifa amizay, le vahoragne andalan-tragno eo. mangatake amizay i ombiasa ay, mikora vintagne. Lentagne amizay i agnombelahy iy, le ampiandroagne i ajaja ay naho i rene’e mitraoke amandrae’e ty lio’e. Ampiarahegne @ ty tsanganolo i lio ampandroagne iereo oy. 
Naho i Tema rey, le amoiagne tavoangy ty andalan-tragno eo. Vaho izay angalagne ombiasa tsiela fa tsy magnalegn’andro. Ose roe, salohy roe, lefogne roe ty omeigne i ombiasa ay. angalagne valagne roe ka, fa ie ty raike foiegne andalan-tragno eo, ty raike indese’i ombiasa ay. Naho tsy oiregn’andro ty Tema, tsy terake sasa ty rene’e. ndra ie ka mete ho beitsiterake.
(Source: Mahafay 2012: 143, 145) 
Mahafay, Monja (2012). Boke arofototse: 
HOROSCOPE LION(23 Jolay -23 Aogositra)
Ty lion( alahasady) ndaty tea magnabey ,Mateteke naho fa manao raha tongalafatse Abi avao ,mandineke SOA naho fa hanao raha.Mateteke lasa pibaiko ,matanjake.Hoanareo Lion tsy tokoe MIHINAGNE TRAKO loatse fa tsy SOA.
toetrae,bé hambopo,sarote'e sady masiake koa.
Mora boseke feie matarike.ndaty soasoa feie be rehake.
Faly Azé Ty andro KAMISY tsy tokoe hanovae raha.
Bé hatea ,tea raha SOA( avo lenta).Ndaty ho ambone fa tsy ambane,tea fahefagne .
Misy aza kindraindraike,Ataoe lisitra ze Ndaty teae.Misarima bezesita,teanake.
Naho balance Ty Valie ,hilamigne sady hamiratse Ty fanambalia iareo.
Sarokegnatse,
Loko mainte naho foty Ty teae sady magnambignaze.
Tsy bé taraigne naho Marare.
Aretegne : Aretem-po,lalandra,maso ,lambosigne.
Ajaja hahery fo sady Tanora lalandava avao.
SOA fagnahy ,tea raha piraty ,Mila mitandregne naho miarake amy Ty ndaty teae.Tea filongoagne,tea magnampe ndaty ,tanjogne ho TAFITA Amy fiaignagne.
Befarahay feie tokampo,masiake bé ronono Ty Lion.
Naho misy ndaty mamitake Azé indraike ,Tsy mete halignoe.
Tea ajaja,tea raha mahitsy ,mahavita mikarakara vatagne.Tsy tea raha vandevande.
Managne herimpo naho heritsaigne,tea mametrake tanjogne.
Naho lahilahy reke tea ampela biby,tea ndaty manakareagne Ty toetrae,tea Mila ndaty malaza.
ASa: Sagittaire, taureau, scorpion.
Fianakaviana : Gémeaux, sagittaire, VERSEAU
Fitiavana: Verseau,bélier , capricorne ,cancer ,balance.
Tea tegna ,feie feno raha SOA avao Ty fiaignae,bé fandeferagne,loko ORANGE Ty magnambigne Azé.
Matokitegna loatse .Tsy tea miovaova asa .Tsy tea fiarahagne tsy mamele fa misarake sady bé hambopo.Naho misy misarake amae Tsy mete mipoli sasa reke fa rava Zay.
FOHA TALILI
TINALILI HITALILI

ASARATA( CANCER ) [ 21 jona- 22 Jolay]
Ty ajaja terake agn’Asarata, naho lahilahy i Mosa ty agnara’e, naho ampela i Masy ty agnara’e. Andro fali’iereo ty Samosa (Sabotsy) naho Jahale (Lahady).
Tsy soa terake andro Samosa na Jahale ty Mosa fa raty ama’e. Tsy mahay tsy oiregne ty andro’e, fa malaigne ondaty bey antanagne ty vinta’e. Naho fa beibey maharae kobay na fa mahaarak’agnombe rey, atahoragne hamono ty raza’e na ondaty bey antanagne eo ty andro’e. Ka tsy mahay tsy angalagne agnombe magneno pake na agnombe vave fa niterake intelo, naho valagne telo tomboke. entegne mamonje hatae bey agnate ala, miharo amy ty lamba niterahan-drene’e aze, naho korohoke. Afehe amy hatae bey iy amizay i lamba niterahan-drene’e aze ey. manao tsikarioke im-pito magnotrotro i Mosa ty rene’e naho i ndaty maro oy. rey amy ty fagnim-pito’e, liagne amizay i korohoke ey, lia’e mandeha moly tsy mitolitolike aby i ndaty maro oy. 
Mila ampandenagne lavitse hikarama avao ka ty Mosa naho fa bey, soa te tsy hifagnatreke amy ty ondaty bey antanagne eo. Asiagne volafoty ty tagna’e havia.
Naho i Masy rey, atao manahake i teo oy avao ka. Fa ie sampagnan-dalagne telo ty indesagne aze fa tsy agnate ala. Angalagne ose antetse telo, ombiasa telo lahy. Mizara asa o ombiasa telo reo: ty raike mpikora vintagne, ty raike mpampandro rano, ty raike mpandenta i ose ey. engagne amy sampanan-dalagne ey eo i lamba niterahan-drene’e aze ey. Fa naho tsy atao izay, le manjary tsy ho vagnombagno ty Masy naho fa bey.
(Source: Mahafay 2012: 127) 
Mahafay, Monja (2012). Boke arofototse.
( CANCER ) [ 21 jona- 22 Jolay]
Ajaja tafa Amy fiaignagne,Ajaja halaza Amy Ty fiaignae.
Naho mete tsy tokoe Hihinagne AMPANGO fa tsy mete amae.Managne tsindrimandry.
Poisson Ty mifankahazo amae.Tea ajaja ,tea filongoagne.
Naho fa hanasa ze Tonga Amy raeamandrene'e Agne Ty teae.
Tsy maro rehake Sady mahatagne( secret).
Somare Managne toetra rati Zay avao .
Matotse sady tamagne Amy tokatragno.
Aretembavony Ty tena mahazoAzé Mateteke.
Mavokely Ty loko magnambignaze.Teae Ty miatehetse Amy Ray amandrene'e.
Mitsinjo Ty hafa,somare malemeleme feie mafé loha.
Matotre naho rehake asa.irehe namae avao ka ro fahavaloe.
Tsy teae Ty tantaram-pitiavagne mikorotagne.
Naho misy raha mahafohigne Azé ,ataoe falaignagne Azé Ty firehafagne Azé.
Mateteke Managne talenta Ty Cancer  Ty ankamaroae.
Tokam-po naho matotre Ty ndaty miarakamae.
Tea magnome fitiavagne feno.
Tea filaminagne sady tea filongoagne.
tsy tea misehoseho fa mipetrake SOA magnaja tegna.
Naho fa lasa vali mahafinaritra sady matotre.
Tea fianakaviagne,tea valy ,tea tambetambe sady tokoe ampirehafegne naho fa agnate tokatragno ao Nareo fa Izay ty teae.
Naho fa hanao raha miarakamae tokoe matotre,mora mihetsempo,mora boseke ,mora fale.
tea hanegne,tsy bé kizitigne.
Naho mamitake ,mamitake Vatae.
feie Tsy mahay mavandevande.
Loko magnambignaze :FOTY,tôkoe hanagne akanjo foty mihaja reke agnate Valizie ao sady Misy ka isikinae.
Asa: Mpanoratse ,Tantrambo ,aritisita.
Aretegne: Vavony naho tragnonjaza,nono,
Toetra:Kamo,tsy matoky tegna,tea hanegne.
izay Ty mahakasike Ty Cancer  naho ty magnodidigne Aze.
mankasitraka hoantika,ko atao haligno Ty mizara Azé Amy groupe Misy azo.
FOHA TALILI
TINALILI HITALILI

Lolohaveko Ty ahy.
Ataoko ambone
Tsy fievako Ty androy
Reharehako 
Atokako ho hitaliliagne Ty lilindroazako taloha Ty fivelomako étoy.
FOHA TALILI
TINALILI HITALILI

Ty vavake tsy nagnary raza, fa itika ro tsy mahafohitse. ia ty tsy nova ty fianara naho ty fivavaha. Ty làlagne nombatika ro nagnary atika fa tsy ovavakeo. Nariagne iaby i sikotry fa tehovazaha.
    • 

ASAORO(TAUREAU) (21Avril-20 Mai)
Ty ajaja terake agn’Asaoro, naho lahilahy i Sambo ty agnara’e, naho ampela i Sana ty agnara’e. Andro fali’iereo ty Ritarita (Larobia) naho Alimosatsara (Kamisy).
Mahere andro ty ajaja terake agn’Asaoro. Asorogne ty Sambo naho terake Ritarita na Alimosatsara, hagnoiragne ty andro’e. Naho tsy izay, le manjary hifagnolagne aman-droa’e rey ente’i andro’e mahery iy. Lehe tsy asorogne ty Sambo, le mete hamono ty ondaty bey, na mpisorogne, na tsimaito bey antanagne eo. Ty agnoiragne ty andro’e, angalagne ndra isongoagne agnombe boake aman’ombiasa hanorognagn’aze. Naho misy agnombe avao ty roa’e, ao ty angalagne i agnombe ey. Naho i Sana rey, le tsy mahay tsy ty agnombe’ty rahalahi’e niharo troke ama’e ro aakatse hanorognagn’aze. Fa naho tsy izay, le tsy ho voavoho’o rahalahi’e reo reke, fa ndra ie ka ro handily iareo hoe akoho vave mikekeo, na agnombe vave mitregne zao.
Source: Mahafay 2012: 143, 145) 
Mahafay, Monja (2012). Boke arofototse
TAUREAU (21 Avril- 20 May)
Ty toetra ty ajaja terake taureau,agnombe bey maragni tsifa.
Ambinekareagne, feie heje'e tie rehafegne fa ami Ty sitrapoe avao,behambopo.
Maharetse fijaleagne,Faly Azé Ty andro KAMISY.Mipay Ze ndaty mahasarike Azé avao,
Tea fahafinaretagne,tea mandehandeha an-tsena.
Mafé agnambone feie mora resahegne.
Ndaty SOA feo Ty tena teae ,tokampo sady sarotse vonjegne naho ampela,sarotse resegne lahatse naho lahilahy.
Tsy tea raha koropake,naho hanambali Azé Mila miaretse fa somare basivava.
Teae Ty ndaty manambola.
Fa naho hanambali reke , capricorne ty mendrike Azé sady sady maharetse ty tokatragno iareo.
Tea hanegne vazavazaha,tsy tokoe hihinagne BALAHAZO Mateteke.
Mahay mikabaro biby,
Loko Mavo naho somare maromena ty magnambigne Azé.Miadagne Amy Ze kila raha naho milofo mianatre.
Tea mipetrake antragno tsy mitakoseke ndaty.
Mora boseke sady Mafana fo hoiahoaba.Ndaty mora vonjake.Ajaja Ty tena teae Amy Ty fianakaviana,Tea manjavarava naho fa boseke.
Ty arete ty ndaty Valie sempotse,tea namagne ,tea mandineke irerike.
Tsy tea Manao anjoanjo raha.
Naho misarake Amy Ty ndaty teae avi mahita hafa koa.
Tea mitingitse moto magnambigne Azé.
Mifandogne Amy capricorne,cancer , scorpion
Asa: verseau , taureau, Gémeau
Fianakaviana: Poisson , verseau 
Fitiavagne: Vierge, lion
FOHA TALILI
TINALILI HITALILI.

rdseptoonS1g1ic086ce09a05h45cm4r2jm2 m064v af3n564284l7470h1 · 
ALAHAMALY(BÉLIER(21 Mars -20 Avril)
Ty ajaja terake agn’Alahamaly, naho lahilahy i Dame ty agnara’e, naho ampela i Haova ty agnara’e. Andro fali’iereo ty Ritarita (Larobia) naho Alimosatsara (Kamisy).
Lehe fa maharae kobay ty Dame, miatre-joloke. Tombo agnombe arazegne ty Dame. Litsake kohin’agnombe ty ente’e naho tsy managn’agnombe ty roa’e.
Naho terake amy ty andro Ritarita na Alimosatsara ty Dame, tsy mahay tsy asorogne, fa raty ama’e zay. Naho tsy izay le maharaty ty fiharea’e agnombe zay. Asorogne amam-bosy vondrake rey naho fa maharae kobaigne. Atao magnitse antanagne eo i sorogne ey hikanjia’i mpisorogne ey aze aman’Agnahare agne. Naho i Haova rey, angalagne agnondry boake aman-drene’e handolira’ty Tsimaito aze. Alaegne i lamba niterahan-drene’e aze ey alolitse aman-katae bey antignanan-tanagne, le arongogne i hatae bey iy. Minday korohoke feno rano amizay i Tsimaito oy, mikanjy mafe an’Agnahare ty hoeke te: “Tsy omeiko ty Haova fa fanilolitse”.
BÉLIER(21 Mars -20 Avril)
Ty toetra ty ajaja nisamahagne ami tegnambogneo 
Manambitagne.tozaka tsaraegne ,masigne raha Atao.
Mamiratse aloha Ty mpitarike ,naho fa misy raha ataoe,nja koa misy ndaty mampianatse aze nja toli ireke ro mahay aloha i ndaty manoro azey.
Tsy Mete ho farae ami Ze kila raha atao.Ndaty SOA foa ,mora mitea,mora rehafegne .Tea Mandehandeha,Mandrae Ze fagnanaragne atao ty namae amae,nja SOA Zay ,nja tie raty Zay orihe abike .
Tsy mivakiloha Zao ,mikorakorake naho fa magneke Azé ty ndaty teae.
Tea mibaiko ndaty ,tsy mifatoke Amy Ty raha raike.Naho Manao raha ,mbe tsy vitæ Ty raike fa mifindra hafa koa.
Tea raha vao,mahavi Manao raha malaky.
Bé famindrampo ka reke.
Masiake naho antragno ao feie SOA fagnahy naho ambalike atoy.
Mikarakara anake ,teae Ty anae ho TAFITA Izay avao Ty masake andohae ao.
Ty fihainoe maragnitse sady mahasitogne Ty mivazoho Azé.
Kamosa,tsy tea mamaky boke lavabey Ty sorae.
-Loko:Maintso naho menabey Ty Mete amae.
-Tsy tôkoe hihinagne tsaramaso mena
Mora boseke ,teaeTy migninagne.
tea manao akanjo sexi aza naho ampela.
Tsy mitrosa rehake fa mahitsy avao.
Teae Ty ndaty mirehake mafe.
Tea akanjo milokoloko,tea ndaty komike mampihehe.Mateteke reke mitantara Ty mombaze Ama'ondaty .
famataragne (rivotse)
ireke aloha tsy mahavoa fehe taratasy naho lafie arak'asa.
-Mifandona: Capricorne,Viège
-Asa bélier ( tsy SOA naho Verseau)
-Fianakaviagne: Poisson, Verseau
-Fitiavagne : Sagittaire, taureau, cancer
-Isa magnambigne: 3,Mateteke lasa mpihira(mpanakanto).Tsy mitoboke Amy Ty raha raike fa tsapagne Ty aty,tsapagne Ty atoy.
-Aretegne :Vavony
MG_FOHA TALILI
TINALILI HITALILI.
Mba mangatake partage naho j'aime ragnandria  Fanagnandroae,fanagnandroeneko naho maharavo ty AROFO'O Ty asa i foha Talili.
Hoanareo Ty fisiako androani naho mandrake herone.

SESE TROKE VAHOMBA NAHO FIBOAHAN-JABELE:
Fahake Ty taloha maro Ty Raha nifaliendroaza tikagne.
Tsy hitsara raha maro raho.Teako nareo mpagnarakahy ato Amy pages FOHA TALILI I ANDROY.intoy misy fomba nifatondraza tikagne taloha.
Lehe fa marine ty volagne hiteraha'’ty vahomba, ezao asese troke aman-dra’e agne reke hampiterahen-drene’e.
Naho fa hilaolao reke andesegne aman-dra'e Agne amonoae ze raha teae ho hanegne.ohatr ose.
Tsy mahazo Mandehandeha reke Naho tsy lany henay njatie agnate Ty volae raike.
Matoa natao iareo Ntaolo mahasoa sady mahavagnogne Ty ajaja ka.
Naho fa terake amizay reke, ze Maloto(Tay) i ajajay vaho terake ey voaloha’e ambinegne fognosagne tsirodea, hajariegne. Ie reke feno vola’e raike i ajaja ay, hitsifagne kagne ty voloveta’e. tsy ariagne fa ambinegne miharo amy tay e voaloha’e ey ao avao. Ie reke hiboake jabele ty rene’e, entegne antsampagnan-dalagne amizay i ajaja ay. Lehe lahilahy reke, ezao indesagne lefogne, fangaly, reketse i tay’ei naho i voloveta’e ey. Oroagne i tai’e naho i voloveta’e ey naho fa antsampagnandalagne eo. ezao manao tsikarioke im-pito ty rene’e magnotrotro i ajaja ay. Mirebeke aloha ao ty rene’e lahy minday i lefogne ey. Naho fa vita zay, entegne moly amizay, lia’e miakatse ty rene’e fa tsy taiagne sasa ka. "Ajalahy noroan-tay" reke ty amizay,marehy sady tsy ho vany Ty rahalahie .hitondra. Lehe ampela rey, folevelogne, vinda, finjaitse ty entegne ama’e antsampagnan-dalagne ey, manahake i lahilahy iy avao kagne. Oroagne ka ty tai’e, fe ampela mahere antanagne eo ty ampitsinjahegne miarake aman-drene’e fa tsy ty renelahi’e. Ty ajaja natao izay mahavelogne ty tegna’e naho fa bey, hahery, hahaaro ty vata’e. Ateregne amizay ty foe’e amy ty tafiagne fagnateram-poetse na hatae bey fagnateram-poetse.
Fombandrazagne tsy Ariagne koahe .Tsy há jentilisa ty manao ze lilindrazagne
Fa sambe mana ty fombae ty 18 foko Gasy
Tsy há jentilisa ty tsinjake ankavilasy.
Fe asa itika Ontandroy hagnary fomba
Tsy aria tika nje miaka-drova
(Source : Mahafay 2012 : 27, 29) 
Mahafay, Monja (2012). Boke arofototse
Sare nindramegne
FOHA TALILI
TINALILI HITALILI

-ADALO(VERSEAU(21 Janvier - 19 Février)
Ty ajaja terake agn’Adalo, naho lahilahy i Laha ty agnara’e, naho ampela i Vaha ty agnara’e. Andro fali’iereo ty Ritarita (Larobia) naho Alimosatsara (Kamisy).
Naho terake andro Ritarita naho Alimosatsara ty Laha, tsy mahay tsy alaegne Tsivasiagne (Tearano) mba tsy hampaola aze (voa ty fivalike). Naho i Vaha, mba tsy hahabeitsiterake aze. Ampitsinjahegne miarake ami’i ajaja terake agn’Adalo oy ty rene’e, trobohegne. Ie reke fa rokake amizay, arohy vahoragne ankiririsa eo ty ose. Ampitsinjahegne manao tsikarioke in’enegne i ose ey amizay ty rene’e magnotrotro i ajaja ay, arahe’i ondaty maro mitrobok’aze ey manao boribory hoe ty habontoli’i volagne ey (variom-bolagne). Ie rey amy ty fara’e, mamotivoty ty lay miagnavaratse amizay i rene’e ey korahegne. manerake sikily tokagne adalo maro i ombiasa ay, zay vaho ampamonoe’e amizay i ose ey. zaraegne amy ndaty maro magnatreke eo aby iy amizay ty hena’i ose ey. I ose vinono teo oy ro misolo ty voi’i ajaja ay.
VERSEAU(21 Janvier - 19 Février)
Fototse ty filongoagne Ty ndaty terake Amy tegnambolagneo.
Tsy maharetse mangirifiry indraindraike.
Fara Ty Raha heje'e Ty ndaty béy moraly ,retsingevoke,mibohaboha.
Manakevitra Ty ndaty terake amy volagneo tsy meteo reselahatse Zao.
Mete misy fotoagne managne hareagne tampoke,Matotse amy fianakaviagne.Liapivoaragne,tea raha vaovao,tea sady Mete amae Ty ndaty matotse arapitiavagne.
.Tea longo soafagnahy.Ezao teae ka Ty magnampe Ty ndaty sahiragne Amy Ty tontolo magnodidigne Azé.
Tea miarake Manao Raha miarakamy namagne.
Tsy teae Ty Ndaty saro-piaro amae,Tsy taitse Amy Ty resake fitiavagne.
Mateteke aza tafita ty ajaja terake verseau satsi rano bey.
Tea Naho sady mazoto miasa.
Mateteke ilaegne Amy Ze kila Raha ,tea Raha mahagaga lakolakoe Ty toeragne fitrangatranganagne .
Ambinekareagne Ty Adalo(Verseau),Mora rehafegne feie be ampo.
Mâmale avao naho fa rehafegne sady mavandevande mateteke.Teae Ty mamoroporogne Raha amboaregne ,magninofy lava.
Poisson Ty mahamatotre Azé sady Mete haharetse Ty tokatragnoe.Be ranomaso.
Tsy tokoe hihinagne VOANJOKATRA mateteke.
Loko magnambignaze Ty mavomavo naho manga.Tokoe hanagne akanjo mihaja naho isikinagne mavomavo,manga reke .
Mifandigne Amy Ty Capricorne Tsy tokoe halae valy mateteke mifandietse iareo naho miharo.
-Fianakaviagne: Balance, Gémeaux
-ASa: Capricorne, Vierge, Taureau
-Fitiavagne: Gémeaux, sagittaire,Cancer
-Fitiavambe: Bélier , Taureau,-Lion, Verseau, Balance, Scorpion, Capricorne
-Aretegne mpahazo: Surmenage,aretem-po,Masiake loatse.
MG_FOHA TALILI
TINALILI HITALILI

ALIZAOZA [GÉMEAUX] (21 mey-20 Jona).
Ty ajaja terake agn’Alizaoza, naho lahilahy i Soja ty agnara’e, naho ampela i Sija ty agnara’e. Andro fali’iereo ty Samosa (Sabotsy).
Rerelava lavatomboke ty ndaty terake agn’Alizaoza. Fe mahere miasa tane avao ka.
Lehe terake andro Samosa ty Soja, tsy soa hoahi’ty mpambole mahavokatse antanagne eo. Tsy mahay tsy asorogne reke. Agnombe natakalo vole ty anorognagn’aze. Foto’e naho hambole reke, mambole tsy mahavokatse, mentsake ty vole raha milaly. 
Naho i Sija rey, angalagne agnombe vave teregne anjolok’ao. Alaegne ka ty agnondry magnaregne, entegne ankazomanga eo hanorognagne aze. Atovagne i agnondry iy avao ka ty taly faohots’agnombe naho lima fanereagne. igne ty andesegne anorognagne i Sija, mba hahavagnogne aze. Fa naho tsy izay, anganihe’e ialia’e aby ndre ty roakemba foty maroy antanagne eo.
(Source: Mahafay 2012: 127) 
Mahafay, Monja (2012). Boke arofototse.
[GÉMEAUX] (22 mey-20 Jona).
Somare henjagne avao ka aza ty soja naho sija.
Henjagne naho mangalatse,mahay raha mampihehe tsy matotse arapitiavagne tsy ho Ampela tsy ho lahilahy.
Tsy SOA amae Ty mangalatse,teae Ty mamitapitake ndaty.
Naho hanambali aleo mipay ndaty balance ho valie(23 septembre -22 octobre).
Ajaja bé hehe,bé rehake sady tea miteza vatagne.
Somare tea miovaova hatea Ama'ondaty hafa,malama Vava.
Loko magnambignaze,Loko maro mainte.
ndaty Mora magnaligno.
Faly andro samosa( sabotsy).Tsy tokoe hihinagne RAVEMBALAHAZO.
Maragnitsaigne,minday renembitagne 2.
Liagne Amy Ze kila raha.
Managne fetrae Ty maregne amae, mahafinaritre Azé avao ty tea ondaty.
Tsy mampitrosa JOURNALISTE Ty teae sady Mete amae,tea fifandraisagne Ama'ondaty.
Tsy mifatoke Amy Ty raha raike,mipetrake androva Ty tena teae fa tsy teae Ty ambanevolo agne.
Tea manao fête , mahafinaritra Azé Ty sady manambali ro manao SIPA .
morakive naho tsy ampe fahasambaragne,tena sahie Ty misakeza agnate tokatragnoe ao naho somare tsy manakatao Ty Valie.
Tea mozika, kanto,hanegne soa.
Tea ndaty mpanakarena( Tragno,vola,sns).
Tsy tea ndaty Mandeha lava .naho mandeha lava mikarama Ty Valie mete tsy haharetse Ty tokatragno iareo.
Mifandogne ;Lion, scorpion
Asa: Capricorne, vierge
Fianakaviagne naho fitiavagne : Taureau, vierge, capricorne, poisson.
FOHA TALILI
TINALILI HITALILI

ALIMIZA
TOGNOM-BITAGNE.
Salama Abi koahe fanagandraeko ,fanagnandreneko.
Miala tsiny fa maro loatse tikagne mandefa mp AO naho Tsy voavaleko miarake.Fa ezaheko valeagne tsikiraike.
Misaotre mialoha.
Ty ajaja terake agn’Alimizà, naho lahilahy i Monja ty agnara’e, naho ampela i Miza ty agnara’e. Andro fali’iereo ty Ritarita (Larobia) naho Alifosatsara (Kamisy).
Lehe i Monja ro terake andro Ritarita na Alifosatsara, ipaiagne ombiasa hagnoits’andro hamboatse aze. Angalagne agnombe fa ela tsy nampinono anake (kaboke). hisaegne ty nono’e hagnavia’e.ie reke magnavy atsirike ahosotse i Monja. entegne amizay reke naho i rene’ey avonje zagne mitiry anjarezeren-tane. Enten-drene’e mitsikarioke im-pito manao variom-bolagne amy zagne ey eo amizay ty Monja reketse siniharagne fa ela tsy nikamagne. Hosoragne tane lietse ty valohato’e. Angalagne tombon-tsiry naho volon-tsira atao vogne iravaha’e.
Naho i Miza rey, malake ombiasa ty roa’e hanao ty hoeke te : “Angalao’areo ose fa nimate anake (kaboke), akoho mamana (tsy mahafoy atoly), lavenok’antetse ». Entegne miagnavaratse miarake aman-drene’e reke, reketse hazontagne. Naho fa avy egne, le ihaliagne votre. Atoboke ambone votre egne i ajaja ay, atolike miagnavaratse. mangatake mikora vintagne amizay i ombiasa ay mangatake amin’Agnahare te : « Zagnahare ze kila raha antane, namboatse tomboke amantagnagne sns». Naho fa vita ty korà’i ombiasa ay, vonoegne amizay i ose vovoke ey. Mapiandro amizay i ombiasa ay. Naho fa efa aby zay, moly miagnantimo aby i ondaty maro oy. Izay vaho miheregne mangalake i Miza naho i rene ey amizay i ombiasa ay. Afa'izay iaby ty raha raty.
Izay Ty mahakasike i MIZA naho MONJA 
(Source : Mahafay 2012 : 147) 
Mahafay, Monja (2012). Boke arofototse: livre sur la culture antandroy
FOHA TALILI
TINALILI HITALILI

ALOHOTSE(poisson)(20 Février -20 Mars)
Ty ajaja terake agn’Alohotse, naho lahilahy i Maka ty agnara’e, naho ampela i Mary ty agnara’e. Andro fali’iereo ty Jahoro (Zoma).
Andron-droandriagne ty andro agn’Alohotse. Ho ondaty tognonegne agnaragne antanagne eo ty ajaja terake agn’Alohotse. Naho tsy fiteran-droandriagne reke fa fitera’ty vohitse, tsy mahay tsy malake ombiasa tsy ela ty roa’e hamboatse aze. Fa naho tsy izay, manjary hagnambane roandriagne i ajaja ay naho fa bey. Naho i Maka rey, magnomey ravake volamena naho volafoty i ombiasa ay ty ry roa’e. Tsy amonoan-draha (biby) io fa tsy tea’ty volamena ty lion-draha. Naho i Mary rey, ezao malake tane lietse boak’andriake agne i ombiasa ay. IE avy eo, amboaregne ty lakara, fenoegne rano nantsakaegne. ajorobogne ao ty giso. Naho fa boake najorobogne ao i giso oy, ampandimbesegne aze ao ka amizay ty Mary. Fa naho tsy atao izay reke, mamono ze ondaty bey soran-droandriagne antanagne eo ty andro’i Mary.
(Source: Mahafay 2012: 127) 
Mahafay, Monja (2012). Boke arofotots
POISSON (20 Février -20 Mars)
Toetra Ty ajaja poisson.
azafady hoeze tandrife itoy fa Ty maregne ro ampahafohineko ,afake magnotane ahike mp naho tsy maregne.Fampianaragne Ty antika.
Somare maherihey raha atao ,fototse ty fikorotagnagne ty poisson,naho fa boseke ezao boseke vatae tsy mandefetse.
Tea mandehandeha,Tea lahy ie aza naho tendreke Ty lahilahi teae sahie Ty milaze naho ampela Ty terake amio.Somare managne toetra hafahafa Zay reje mateteke.
Fa Izao Ty raha tokoe itandremae ,naho ireke ro Manao raty ndaty? Mete tsy hanjarinjary ty fiaignae fa tokoe hanao SOA ndaty AVAO reke.
Mateteke naho mbe tsy manambali teae Ty miovaova SIPA.Fa ty mahafinaritr'aze ezao ty miarake Amy Ty Gemeau .
Biby tie mandrese lahatse ndaty ,mahay mandrese lahatse.
Tea raha vao,tea fivoaragne ze miboake fa Igne ka .
Tea mitsiriry vatagne indrindra Ty mahakasike ty lamba isikinae.
mateteke tsy marembaly fa naho Manao miorembaly ezao n'e vatobey tsy ongake .Naho fa miarakamae,ireke Ty teae handidy fa naho ts'izay boseke reke .
-Loko magnambigne Mena.
-Tsy tokoe hihinagne voamaigne 
-ASa: Bélier 
-Fitiavagne : Sagittaire, verseau, cancer
MG_FOHA TALILI
TINALILI HITALILI

CAPRICORNE(ALIJADY)22 décembre-20Janvier
Ty ajaja terake Amy faha 22 volagne décembra -20 volagne Janoary ,ndaty Mora boseke,Mahay mandaminjaha naho misy ty korotagne,tea mitokatokagne Amy fiaignagne tsy mitavanja ndaty loatse.
Naho ireke hanambali ,mipay ndaty tokam-po homee Ty hateae.Somare mafemafe feo reke.
Naho sendreke VIERGE ty mifanojo amae ho valie tsy tokoe hatao somongamonga ty tokatragno(fanambaliagne)
Mateteke Ty ndaty terake Amy volagney tsy teae ty mifindrafindra fitiavagne,mete hanjato reke naho lahilahy feie tsy sahie ome'e ndaty Ty hatea fa i valie avao ty lohae naho amae.
Tsy indroe mirehake ty capricorne.
Mateteke Mpanakareagne ze Ndaty managne o horosikope Io.
Mateteke Mihare naho mambole Ty magnambignaze,tea mitahiry raha.
Managne heritsaigne naho herimpo mantajake tsy mora kivikivy reke.
Tsy tokoe hihina pome de terre (OVY ).
Faly Azé Ty andro alahady tsy tokoe hanovae raha.
Ty loko magnambignaze ,loko mifangaro foty .Naho fa karazandamba feie misy fotifoty mete amae abike.
Tea miezake Amy Ze kila raha, tsy mahay manoro fihetseham-po loatse Ty vitagne ALIMIZAGNE.
Tafita Amy fiaignagne,tsy mete amae Ty mitantara Ty tantaram-pitiavae mikorotagne.
Tsy teae ty mitagne ty Raha tsy paliavegne,tsisy lanjae .
Tea raha maragnitse,basy,lefogne,mesa ,famaky.
Maharetse fere( maharetse maharare).
ndaty mahimahigne lava.
Managne hatea matotse. tsy akisalasala feie tsy mikoropake.
Tsy teae ty mitsikera ndaty ,tsy teae ty mamitake ndaty.naho mamitake ndaty reke afake kedekede fa manegnegne ka.
Naho fitiavagne ,Ty ndaty mamitake Azé Amy Ty fitiavagne ,Tonga misareke reke tsy mipolipoli sady tsy mete atohy sasa njetie nangalao i PAY NAHO i MANGARO.
Tsy matahotre mipay fanagnagne raike .tsy teae ty miankindoha Ama'o'daty loatse.
Mateteke ISA 4 magnambignaze,saro-piaro Amy Ty ndaty teae,sarokegnatse ka kindraindraike.
-Mifandogne Amy Ty Scorpion -Gimeaux
-Asa-Taureau-Lion
-Fianakaviana: Gémeaux -Cancer(Mateteke Ty anae kamo mianatre ,mipay Ty fagnarahandraemaso Azé)
-Fitiavagne(Vierge -Sagittaires)
-Valy magnambignaze: Taureau -Lion.
izay Ty koahe kele natorondroaza tikagne ahike .
Tsy ho tea tegna raho fa aleo zarako amantikagne fa mete maro ka Ty tea Azé.
Naho tea areo Ty hanoratako o vintagne 12 rey .zarao Amy Ze groupe misy antika naho asio j'aime pages tikagney.
FOHA TALILI
TINALILI HITALILI

HOROSIKOPE(Horoscope)
Mifampipake ty vintagne naho ty horosikope.
Salama kolahe,Bezoro tsy mandoli sabaka ,
Salama tsy magno-pita.
Ialako tsiny koahe ry fanagnandrae,fanagnandrene fa tsy ambiasa raho fa mpandaligne ty fombandraza tikagne androy atoy avao. Maro Ty magnotane ahike fa hitsabo .tsy ambiasa nio raho ry Reneko ,Raeko .
Ty tanjoko ,,hamoha ,MBA hahafohina tikagne Ty fomba Ty raza tikagne taloha tagne.Tsy hambiasagne fa hateako Ty fombandrazako ro mahatongahy miditse laleke Amy Ty kolotsay tikagne,satsia zahay ajaja tafara fa maro Ty TS maharofanigne ,ataoko maharofanigne satsia anadroazagne Abi nareo.
Ezao,androany Tika , hamolavola naho hamantatse Ty mahakasike ty andro niteraha Ty ndaty raike naho ty mete tokoe hataoe ,Ty magnambignaze,Ty toetoetrae.
CAPRICORNE (22 décembre-20Janvier)
VERSEAU (21 Janvier -19Février)
POISSON (20 Févrie -20 Mars)
BELIER(21 Mars -20 Avril)
TAUREAU (21 Avril -21 Mai)
GIMEAUX (22 Mai-21 juin)
CANCER (22 juin-23 Juillet)
LION(24 Juillet- 23 Août)
VIERGE (24 Août -23 Septembre)
BALANCE (24 Septembre -23 Octobre)
SCORPION (24 Octobre - 22 Novembre)
SAGITTAIRE(23 Novembre -21 Décembre).
Io koahe Ty sombisombie mahakasike Ty horosikope gasy .
Fa izao naho tea areo mpagnarake pages Foha Talili ty hagnazavako Ty mombamomba naho Ty toetoetra iareo kiraikiraike .
Fangatahagne amantikagne MBA hanao partage Ty PIBILIKASIO toy ami Ze groupe misy antikagne ,misy azo,satsia miakigne Amy Ty hamaro Ty ndaty mipay Azé ro hampidirako Azé ato naho mete
Misaotse ragnandria,ho ela velogne Ty fombandraza i androy ,hihasoa ty kolontsai tikagne .Hanagne toeragne mavesatse MBA tsy haha motso Azé.
FOHA TALILI
TINALILI HITALILI

ALIJADY:(volagne decembra)
Vatobey tsy mihozongozo ty ndaty terake agn’Alijadigne.
Ty ajaja terake agn'Alijadigne, naho lahilahy reke MARA ty agnara’e, naho ampela i KAZY ty agnara’e. Andro fali’iereo ty Samosa (Sabotsy) naho Jahale (Lahady). Naho terake andro Samosa naho Jahale ty vintagne Alijadigne i Mara, e'zao tsy mahay tsy mangalake ombiasa ty roa’e hagnoits’andro aze tsiela . Foto’e ,ezao , raty ama’e o andro reo. Naho i Kazy re, ezao mangalake agnombe vave fa nimate anake in-3 i ombiasa ay, malake hatae telo sampagne. entegne @ ty lalagne misy sampagnagne telo ty hagnoiragne ty andro’e. Naho tsy voaoitse ty andro’i Kazy, ezao minday loza ho aze. tsy ho vagnombaly fa hisara-baly in-3 reke. mete tsy ho terake kagne ndra te ie mivesatse fa ho afake mateteke Ty anae.
Ty vintagne Alijadigne malake 3 andro amy andro fito’i heregnandro raike ey. Naho misaoke Alijadigne i volagney, vonoe’ty Alijadigne avao ka. Ka ze raha anagna’ty ndaty terake Alijadigne , malake telo aby (Ohatse: agnombe telonjato, valy telo, tragno telo, teteke telo, manahak'izay2(sans)). Ndre ty raha raty marine aze le mbe malake telo aby (Ohatse: vintagne manelo, andro manelo, sns).
Source: Mahafay 2012: 123) 
Mahafay, Monja (2012). Boke arofototse.
FOHA TALILI
TINALILI HITALILI

AGNARAKATAE :
Mitalili mampahafohigne antika Ty mahakasike Ty agnarakatae naho Ty tsiambaratelo andesee.
FENGOKE :hatae mafé naho matanjake, mahazaka tarignandroke.
1-Mamoa o fengokeo Ty ajalahy mpiarakandro Ty mitono Azé naho fa agnarake Agne.
2-Atao lakagne o fengokeo, Io Ty ampiasa Ty ndaty antimo atoy amy faritse magnodidigne Amboasare igne ,antanandava,andranobory,antsovela igne,andesegne mive-piagne andriakey.
SASAVY : 
1- fihanegne Ty voae androy atoy naho fa mandreke hakereo.soa sady mamy mahavotsigne.
2-Fihane Ty ose Ty rave'e naho agnombe , agnondry. mateteke Loake Ty agnate'e ao .Ao Ty fihaja o vorogne taotaokafao( vorondohataogne).
3-Naho Marare tsoke tegna lisanegne o rave eo jofotegne ty roe
4-poak'aty o sasavio ao Ty fagnaja o vazagne,taotaokafao Ty hane'e.Naho fa avi haraty taogney igne avao Ty hanee.
KATRAFAE:
1-Maro Ty Raha azo amity KATRAFAE,agnisa Ty hatae mampalaza faritse Antimo toy naho ty KATRAFAE.
2-Magnasitragne aretegne maro ka reke,
Magnasitragne Aretegne lambosy naho rerake ,holiragne i holi ey ampandevezegne Izay vaho iandroagne.
Mete ka hoenti ampela avy niterake mampatevegne naho magnasitragne Ty fere Ty jabele.
Mete ka o holi eo anovagne menake naho savony.
3-Naho hisorogne Ty Fanagnandroae tika taloha ty rave'e ro alagne anovagne tsiperano ,i foto ey ka siognagne atao hazomanga satsia mafé.
Naho hanavatranake ,mangalake hatae teza KATRAFAE hanovagne afohalegne.
4-Anovagne tombotragno ka Ty KATRAFAE naho fa hamboatse Tragno Ty Tandroy.
5-Mahasalama hoantika lahilahy o holi KATRAFAE naho ahandroegne anovegne rano ho nomegne(mahagagne lambosy)
VOGNOFOTSY:
1-mahavita bey ami Ty roakemba androy atoy aza koahe Ty VOGNOFOTSY.
Tsy managne EPOZY(éponge) Ty roakemba taolo fa VOGNOFOTSY ro rofotegne atao agnate gony handreagne ,metsametsake ka Ty EPOZY.Fe fahavazaha Ty henane fa mihamotso reke,na izay aza mbe maro avao Ty mampiasa Azé.
2-Fagnafoly tazomoka naho tazovogne ka Ty VOGNOFOTSY.naho fa siloke Ty ana Ty ondaty Ntaolo,alagne VOGNOFOTSYO ahandroegne anovegne rano finomegne aharo amy Ty kirava.
3-Mahafake areten-dahilahy( VANIAGNE)ka Ty VOGNOFOTSY alagne Ty vahae ahandroegne miarakamy Ty vaha KIRAVA.
3-Vaha kirava naho vaha VOGNOFOTSY ahandroegne ,mahafake aretegne fivalagnagne.
TSIKITOHITOHY :
1-Naho terake Ty ampela androy atoy tsikitohitohy Io ahandroegne atao rano finomegne.
2-Naho voa Ty hevo Ty ajaja,osa marare lava,o tsikitohitohy Io ahandroegne afangaro Amy Ty voatane .
ROIGNE (Roy):
1-Hatae malaza Ty roigne matoa nampandesegne Ty agnara i androy feie tsy Asia Tikagne lanjae reke sady tsy MBA Misy lalagne miaro aze MBA tsy ho lany satsia SOA Ty ahaiza Ty ana Tikagne afaragne Azé.
Fahake Ty Ntaolo tagne nifeno roigne Ty tane androy toy ,naho fa avi tafike isampokoy lomaya agnate roigney Ty ndaty hafarae miheregne Ze manafike satsia misy fatike maragnitse o roigneo.
Lasa nampitondragne agnaragne hoe vahoake Ty roigne,ndaty roigne .Namboaregne ze nahilala amizay lasa ROy ,androy .
Aia Ty misy anareo hoe ze magnotane ,androy egne.Nimasake amizao lasa ANDROY ninday Ty agnara Ty foko nipetrake tamae tao.
Zaho mahita tokoe harovagne tsy ho laniegne satsia hatoro tika Ty anatikagne afaragne.
2-Managne Ty aretegne tsaboe ka ty roigne .
agnisa Ty tena aretegne sarotse tsaboegne Ty arete NIFE nefa mora tsaboegne.Alagne Ty lengon-droigne(loha roigney) trakotrakoegne feie tsy atelegne,feie maimbo sady mafaitse ,Mila faharetagne naho te ho sitragne.
3-Alagne i holi roigney afangaro ami Ty vaheranga,Holi fatik'akoho aharo ahandro alogne agnate Vava ao fa tsy atelegne mahasitragne arete NIFE.
TAMBIOGNE : naho voa ty tambiogne ty ajaja ,alagne reke oroagne atao agnoro i ajajay eo Ty fofoe,ajaso atao magnodidigne loha ey,ahandroegne Ty atao rano nome'e,naho fere voapamaki,voandefogne,voa Ty mesa ,totoegne rave ey atetegne amae.
FOHA TALILI 
TINALILI HITALILI

TAGNAFOTSIFALE NAHO ANDRIAMAGNAREGNE.
Naho Ty harenjavembia napetran-droaza tika atao vazomborombey ezao.
Tsy Ty tane ro motso fa i tika anake tafara ro motso satsia fa bey Ty tsy fohi tika,bey ty faly napetran-droazatika fa tsy voa haja sasa.
Fahake Ty taloha moa Ze kila raha hatao tsy maitsy amonjeagne TSIMAITO(ambiasa),mpagnandro satsia fatsatre Ty ondaty Ntaolo Ty finoagne Ty razagne.tsy voatery sampignaby anefa Zay.Naho hagnakabaly,hagnoregne Tragno,hambole,hikarama indrindra fa Ty marare tsy maitsy magnatogne TSIMAITO.igne ro manoro ze tokoe hatao mifagnarake Amy Ty vitagne nahaterahagne.Ty ndaty tsy mahay Ty vitae hoe Ze Ohatse Zay tsy mahay Ty mombamomba Ty vatae ,Ty magnambignaze.Ajanoko eo igne fa tsy idirako laleke fa Ty TAGNAFOTSIFALE ro hampahafohinegne Atika androany.
Ty mahatonga o zanam-poko roe reo nanjary nifamehe naho nihamafe Ty filongoa iareo hezao .
Nisy Ty roangahe Andriamagnaregne nanagne anake tsy roe tsy Telo Ty anae fa raike avao. narare mafé amizao Ani ajaja ana eo ,naho nandese'e nagnatogne tsimaito(ambiasa) naho fa tsy naboe re hoe ti natao Ambiasay teie ho veloko hoareke Ty ajaja toy feie Agnombe TELO VOLO ty embok'aoliko.
Tsy tisarotse paliagne o agnombe Telo volo amio.
Nandeha amizao i roangahe Andriamagnaregne toy nipay agnombe Telo voloy fe noly avao fa tsy Naha vazoho.
Nahonigne Ama'ondaty amizao ré fa misy managne feie Amy TAGNAFOTSIFALEO egne misy.
Lasa amizao roandriagney nagnirake o andevo eo tegne hoe omeo roandriagney Zao agnombe areo Telo volo fa homeae agnombe 50,basy ampingaratse 50 hazo nareo fa hataoe embok'aoli i ana ey fa marare.Tsy omeko hoe TAGNAFOTSIFALEY Rey.
Niheregne amizao andevo Rey nitalili i raha manao hoeigney .Atero areo egne raho hoareke.Lefe amizao nateregne, 
Salama roandriagneo hoe TAGNAFOTSIFALEY Salama koahe hoere.Nanao akore koahe hoere i irakoy nilagne areo.
Eee hoe TAGNAFOTSIFALEY toe maregne aza fa Ama ay eto Ty ra TELO VOLO feie AGNOMBE JINY(agnombe kokolampo)fijoroa ay naho izao mampisalasala anay Io. Izao ré,toe Mami aza Ty vara roandriagneo ,bey Ze agnombe 50 naho basy 50 Zao feie lakolakoe Ty filongoa.
Naho ekeo Ty fangataha ay toy ome ay azo maimaim-poagne ty TELO VOLO njetie agnombe JINY fijoroa ay.
Ento areo hoe roandriagney fangataha areo Zao .
Tsy Saro hoe TAGNAFOTSIFALE Rey fa mora avao.
*NAHO EKE TY AROFO'O TY HILONGOA TIKA ,NAHO MISOROGNE NAREO ANDRIAMAGNAREGNE MAHAZO MAGNATSEKE TY SORO AREO ZAHAY IE MISOROGNE ZAHAY MAHAZO MAGNATSEKE TY SORO AY KA NAREO*.
Tsy magnahy hoe Andriamagnaregney naho Izay ro hagnomeza areo anay ra TELO VOLO hahavelomako anakoy ekeko Zay.
Niazo roandriagney amizao agnombey ,velogne anadahy ey.
Manomboke Téo Ty filongoagney nitohy,lasa mpisarotse iareo satsia naho tsy iagnombe TAGNAFOTSIFALEO tsy ho nivelogne i anadahy ey.
Izay Ty mahatonga o zanam-poko roe Andriamagnaregne naho TAGNAFOTSIFALEO lasa mpisarotse,nifagnamigne manjake androany.Feie itika anake tafara fa maro Ty tsy mahafohigne hafarae mandika i faly nifameheagney.
KO atao haligno mi-partage agnaty groupe misy azo naho MBA mahafa-po azo Ty asa foha Talili 
FOHA TALILI
TINALILI HITALILI

FOHA TALILI: 
Mampahafohigne antika mahakasike Ty agnarakatae naho Ty SOA azo amae.
Manakareagne tika naho mbe hatae ro asiagne saontsy.sambe managne Ty aretegne sitragnee abike ,itoa misy agnara-kata maro naho ty asae.
Fahake ty Ntaolo tsy nampiasa fagnafoly vahiny( produits chimiques) Ty roaza tikagne fa nampiasa hatae naho fa siloke.
Mahalava fiaigne ty fikamagne fagnafoly natoraly.
Tsy fanopoagne sampigne ty fipaliagne hâta hatao fagnafoly .
Manahake ategna kakazo hatae ty nomegne ategne tamy kedekede.
JABIHY: Agnisa ty hatae managne Ty lazae naho antimo atoy tsy misy managnaze Ty a madagasikara etoa naho tsy i androy avao.
SOA azo amae: 
1-naho fa avy haraty taogney i voaey tsiponegne atao mahakama fihinagne,mamy sady misy ranoe Ty agnatee ao.
2-I holi ey alagne atao rano finome ty apela jabele,i potsake,sady magnome hery ro mahagagne satsia o ampela jabeleo maleme.
3-Afake ahandroegne avao ka i holi ey hoetika marare lambosi,ni accident,folake,afake atao rano fiandro ka reke.
4_ Afake ambolegne ka reke atao hengo tanagne,maro Ty aretegne sitrae ankoatse Io.
MOZOTSE :Agnisa ty hatae managne Ty lazae naho antimo atoy tsy misy managnaze Ty a madagasikara etoa naho tsy i androy avao.
SOA azo amae: 
1-naho fa avy hamae taney ,maike tsy misy oragney.
oroagne o rave MOZOTSE eo potepotehegne atao hanen'agnombe sady mahavotsignaze ro mahafake Ty arandranoe .Mahavonjake agnombe Ty MOZOTSE .
2-I atao saka Tragno ka Ty MOZOTSE ,matanjake tsy mete voroke,tsy hane Ty enogne.
FIHAGNE: Tsy misy managnaze naho tsy itikagne avao.
1- naho fa Agne Ty maha maike o hatae fihagneo misy foe Zay ty agnatee ao mirehetseo n'e hoe petoroly.
Io Ty nataondroazan-Tika jiro taloha .
Naho Magnilo fiagne halegne iareo Io Ty alae arehe'e andese andrano Agne.
2-Naho fa hanefe famaky ,fangaly,lefogne o roangahe reo manjake Ty androany ezao o fihagneo ty itonoagne i Vigney fa naho hata hafa tsy mahamasake Azé ezao mangareke avao fa tsy MBA mena sady tsy maleme.
3- Afake alite Ze kila raha Loake ka Ty FIHAGNE satsia reke misy ro e fotifoty mipiteke Zay( Fox gasy).
4-Naho fa maike rave ey alagne agnoroagne raketa ho hanen'agnombe.
FATIOLOTSE/RAOTSE : Managne tantara mavesatse ami Ty Tandroy Ty FATIOLOTSE.
1-Fatiolotse(signification sud).sarotse vonoegne,mahatante tarignandroke,agnisa ty famataragne fa faritse Antimo Zay matoa misy FATIOLOTSE.Mivazohoa tika naho sendra Mahavazo FATIOLOTSE mitiry fa tsy MAITSY mitolike midegagne miagnatimo aby Ty lohae
2-Naho fa hamboatse anjomba(Tragno) Ty Tandroy Io ro vagnegne atao ho lasa pilasy(planche )RAOTSE agnamboaragne Tragno.
3-atao fagnafoli avao ka reke naho misy ndaty azo ty fivalagne ,alagne holi ey ahandroe taenagne agnafo eo ie masake reke ampanitsinegne ezao ampinomegne Azé.
4-Mahavondrake ose ka i rave ey naho hane'e satsia masirasira.
5- Maharondregne Ty losoe ( i lengo ey) atao Sare basy ezao mipoake atao fihisagne naho miarak'ose tegna.
VAHAMPANGITSE: 1-Naho fa avy Ty hakere ,o fangitseo Ty kama Ty o ndaty androy atoy.
Haliegne Ty volie kamagne( FANGITSE)Mahasolo mahakama naho rano mitovy Amy vazavo.
Naho sendreke tane SOA ezao Mami hoe tantele.
2-Ty rave'e ka atao fagnafoli tifoide ,ahandroegne atao rano sotsoegne isake mifoha maraindray.
mbe maro ty halefako eto fa hatsakeo heke aloha ro haïko a Talili.
FOHA TALILI
TINALILI HITALILI

SOROGNE.
Mete Misy ho tohigne koahe ami Ty soratse ataoko toy feie mamela Ahike nareo azafady.
Nagnataterake sorogne raho tamy Ty liako ambanevolo Ama ay Agne tamy taogne toy 28/12/2023.
Inoandroaza tika Ntaolo fatratse Ty sorogne ezao tsy natao iareo ambanenjaha.
Inoagne fa naho fa vonoe agnombe,agnodro ,akoho isorognagney ,fa hamale hafatse ty Andrianagnahare andria tompo.
Ty antoe hamaleae hoe'iareo Ntaolo ezao ,alagne Ty safo i raha vonoegney atono agnafo eo Atao EMBOKE ,naho fa mirehetseo igne Mandeha magnambone i hentogney ezao fohinagnahare Agne teie Misy raha magnatsie ambane ao Zao,ka Mete ho fohine'e.
Fagnamagniragne zane igne izay Ty antoe nisia o hazomangao arake nambaro antika tamy pages tato taloha igne.
Ty sorogne ezao,
Fangatahagne tsiperano,havelogne,fagnanitsigne amandroaza tikagne agnaretse Agne.
EO Ty otakavagne anagnahare ,roazagne.
italiliagne Azé Ze kila raha manahiragne Ty nofotse ,Ze kila raha SOA na raty niazo.
Viliegne aman'agnahare Ty ai Ty aigne.
Taogne fahavazaha tika henanezao feie Ty Lili nenga Ty Ntaolo tsy Ariagne satsia matoa nataoe fohie Ty fatave'e naho Ty hasoae.
Afake isorognagne agnombe,agnondry,akoholahy mena na tsipara.
naho fa vita lenta ré,atono i ate ey atoratorake Amy zoro 4 eo.
ANA-TSOROGNE
FOHA TALILI

PISAROTSE TY TAMPAREHETSE NAHO TY ANDRIAMAGNAREGNE(PIZIVA)
ANAKAPELA'O ANDRIAMAGNAREGNEO O'TAPAREHETSEO( TSIMAITOE,TSIMAHAY VELOGNE).
ahitsio koahe naho diso fa tsy mahay fa ze norizagne amako avao ka orizako Ama areo Io riaba,riene.
Maro tika magnotane tehoeke teie ,inogne koahe mahatonga o tamparehetseo naho Andriamagnaregneo PIZIVA Io??????
Fahake Ty Ntaolo mandrake Ty androany ezao n'e mbe mifagnasigne ami Ty Lili napetsa I roangahe Rey o'Zanam-poko reo.
aloha ty hampahafohinako Ty mahakasike Izay SOA Ty mba ahaiza tika ty dika ti ZIVA,maro Ty fa maharofanigne fe ataoko avao ty ahy toy.
ZIVA( MITERA):saontsy ondaty boake ahandrefagne ao ZIVA Zao( Mitera na magnompa hoe tika Tandroy):O'ziva Zao fitam-pilongoagne napetran-droazatika taloha MBA hahamafe oregne ty filongoa Ty anam-poko roe samehafa mpinamagne,mifankasahi ,misomonga.
Naho fa mifankafohigne o Ndaty roe reo n'e mifapitera,mifampikama fotake,manao amboa rehe ,kamao Ty amboa Roy anovo areo laoke hoeiareo naho mifakavazoho njetie agnate o'ndaty maro ao feie tsy mahazo mialy,tsy mahazo mifandatsake LIO,tsy mifangala-draha.
Ty nahatonga o Andriamagnaregneo naho tamparehetseo nanjari mpiziva areke ne'izao.O anam-poko TAPAREHETSE ,TETAOLAGNE,Rene niboaha iareo o TETSILAO. Nisy Ty andranavy roelahy, mpinamagne tsy mifankafoe iareo roe ,TAMPAREHETSE NAHO ANDRIAMAGNAREGNE. Ty finamagna iareo ka nja somare hafahafa fa Tsy misaontsy matsy iareo tamy fahaveloe fa mifagnompa naho mifampitera avao nja tie agnate o'ndaty maro ao,feie ifankatateza iareo,vita igne Sambe miakahake amizay.
Ty roangahe Andriamagnaregne toy jabajaba( vonjake).Naho fa niavy Ze tafike Taloha zao,nilay aby Ty ondaty Amy tanagney,lasa Koa iareo nilay feie tsy nahafake ty roangahe Andriamagnaregne toy naho nijanogne,andao Nareo hoere lomesa tsy ho mate miarakamako eto fa iraho tsy Mahafake lomay fa sempotse.
Naho tsy handeha rehe kahe hoe Ty nama ondaty( roangahe tamparehetsey zane) tsy handeha ka raho fa tsy mahafoe àzo ,aleoko matemiarakamao roandriagneo.Lomesa rehe kahe hoareke,tsy hilay raho fa hijanogne miarakamao.Nikoretse amizao ty arofo ROANGAHEY naho fa nahafohigne Igne.
Niheregne ré ,naho fa niheregne ré,Niambotrahae I nama ey ne nifihine,niangazognae( câlin hoe Ty vazaha).
Naho fa niavi Mpanafike Rey Zoe naho Ndaty jabajaba ro mifamihigne .Tinombo iareo lefoke amizao,e'zao niarake vilasy iareo roe(02) tamparehetse naho Andriamagnaregney.
Naho fa niafake ambolae maromaro niheregne amizao I Ndaty nilay Amy tafikey niheregne anatanagneo ,Zoégne iareo roe(02) vilasy feie fa Ty volamenae(Taolagne) avao ro tsatse eo.
Tsy Hay amizao Ty nagnavak'aze teie ty Aia Ty volamena( Taolagne ) Andriamagnaregney e'zao Ty volamena(taolagne) tamparehetsey.
Ty Ntaolo moa tsy Raha nisarimbo Ty ondaty fa o holikata ,holi halimborogneo avao ro nidiagna iareo nataoe sokotsy.
Hafarae amizao naho fa niarake nisaontsy anam-poko roe Rey ,aleo koahe aharo tikagne Ty levegne iareo .Voalohae iareo Ndaty toe nifankatea,nifanondrotse tamy fahaveloe,faharoe izay mbe niarake vilasy naho tsy fantatse koa Ty managnavake iareo.Naharo sitsike agnaretse Agne(naharo levegne ) kibory raike.
Manomboke tamigne amizao nihamafe filongoagney,nametse koa ty ondaty bey fa manomboke eto tika koahe Raike ,matoa miharo levegne ndaty raike Zay mpilongo ,mpisarotse,tsy mifampitegne lio,mifagnatseke sorogne.
Naho vilasy ,naho halevegne Ty Andriamagnaregne tsy milevegne naho tsy misy Ty anam-poko TAPAREHETSE,agnate izay ka Ty TETSILA/TETAOLAGNE satsia Rene iareo reo.Iareo ro mangatake i Lonakey aolo Ty hidiragne andonakey.satsia ANAKAPELA( tsimahay velogne). o Andriamagnaregneo iareo.
Naho misy magninofi lolo na hagnatetse nofy Andriamagnaregneo e'zao o'taparehetse,tetsilao ro manorognaze.
Feie izao, Matoa Naha mafé Ty filongoa iareo roe e'zao ne'nandese iareo vilasy avao i somonga iareo mifagnompa naho mifampitera y andao tohiza tika fa toe somonga iareo nahatonga iareo Tsy nifankafoe io niarake vilasy.
Manak'izay avao ka tsy hifandika LONAKE(kibory) tika manomboke eto fa naho misy tsakavilasy Ama ay atoy nareo Andriamagnaregne e'zao aleve ay atoy ,naho tsakavilasy Ama areo Agne koa zahay ezao milevegne Ama areo Agne avao ka.
Izay Ty mahatonga o'andriamagnaregne naho tamparehetse lasa pisarotse mandrake tiandroany.
Tsy mahay koahe fa ze kele MBA navolili ka ro avoliliko.
Sagnatsia tsy hanao fahaia i mpanjajagne raho hoe Ze fagnoharandroaza tika Zay fa tsy mete.
MG_MAGNIALO
Source: Baba niterake (Sare nindramegne)
FOHA TALILI /TINALILI HITALILI

MANESE ARIVO( TEDODO)
Naho (Andriamagnaregne)
Ty antoe mahatonga Ty Tedodo natao MANESE ARIVO ro hampahafohinegne antikagne.
Faha Ty taolo natamba Ty havilasy Ty filongoa o Andriamagnaregneo naho tedodo.
Nisy ty andrianave bey Andriamagnaregne nivilasy.amy tanagne misy kilebey miala FENOAIVO komini IFOTAKE ao Ty niambesarae. Naho fa nivilasy amizao I roandriagney lavitrabi Ty longoe ireke koa tsy nananjaha.
Ka i Roandritedodo atao REMANASATSE ZAY nipetrake Amy tanagne atao BEBARIMO egne ,nahafohigne ré teie vilasy roandriagney fe lavitse Ty longoe tsisy Ty handevegnaze.
Hafarae amizao ré,nanampakevetse fa haleveko a MAREVOKE( MAREVOKE agnila i amboetse komine EBELO) Agne hoareke sady hataoko VATO MITA.
VATO MITA Zao VATO pisake Ty nataoe hazoe.
Nagnome i roangahe TEDODOy sarimbo firake 30 nasafoe Azé,Vositse 30 andese'e magnatetse havilasy a MAREVOKE Agne.
Nahafohigne Igne amizao koa i Andriamagnaregne ilae Amy faritse antanemora Igne hoeke , niavi Amizao nagnatogne i REMANASATSE hagnavake i agnombe nandevegnagne andongo ey.
Tsy nimete ré fa tsy avaha hoare fa sitsake Ty arofo Igne.
longo nareo hoare, n'e Zao Ty nataoe ,
VOHITSE NAREO HOAREKE FE MANESE ARIVO FA NAHAVI ROANGAHEY A MAREVOKE AGNE( Fibangoagne i havilasy nalevegney MANESE ARIVO Io)
Nametse amizao roandriagne Rey teie,manomboke amizao hoareke tsy mifandika havilasy Tika, faharoe ,ome ay lalagne nareo afake milevegne Amy Ty mendoravegne fa sarotse Ty havilasy feie naleve areo anay, naho misorogne zahay afake magnatseke Ty soro ay roandriagne koa nareo TEDODO. faha Ty ntaolo o Andriamagnaregneo avao ro mamira mendoravegne hatao hazo fa ze ankoatr'izay tsy mahazo fe Amy hamotso tane toy fa manao aby ze kila ondaty.
Naho fa Namoake i saontsy Igne amizao i roandriagney namale Ty REMANASATSE teie , misaotse FALY LAMBO hoareke.
Manomboke Téo amizao Ty nifotora i saontsy MANESE ARIVO naho Faly lambo.
mateteke naho fa mifakavazoho agnate o'ndaty maro Ty ndaty bey Tedodo naho Andriamagnaregneo Taloha tsy mifanogno tahina naho manalama fa manao Zao teie.
SALAMA MANESE ARIVO hoe Andriamagnaregneo
SALAMA FALY LAMBO hoe TEDODO.
fe fa motso Ze raha Zay amizao fa aria Tikagne anake tafara.
Izay Ty MBA navolili o roae tikagneo ahike mahakasike Ty nahatonga i MANESE ARIVO.
source: DADABE KADRADRAKE antragnotane komine marotsirake.
MG_
FOHA TALILI 
TINALILI HITALILI

HATSIHA, Volan’Alijadigne
Vatobey tsy mihodigodigne ty ndaty terake agn’Alijadigne.
Ty ajaja terake agn'Alijadigne, naho lahilahy i Mara ty agnara’e, naho ampela i Kazy ty agnara’e. Andro fali’iereo ty Samosa (Sabotsy) naho Jahale (Lahady). Naho terake andro Samosa na Jahale @ ty vintagne Alijadigne ty Mara, le tsy mahay tsy mangalake ombiasa ty roa’e hagnoits’andro aze tsiela. Foto’e, raty ama’e o andro reo. Naho i Kazy rey, le mangalake agnombe vave fa nimate anake in-3 i ombiasa ay, le malake hatae telo sampagne. Le entegne @ ty lalagne misy sampagnagne telo ty hagnoiragne ty andro’e. Lehe tsy voaoitse ty andro’i Kazy, le minday loza ho aze. Le tsy ho vagnombaly fa hisara-baly in-3 reke. Le mete tsy ho terake kagne ndra te ie mivesatse fa ho afake mateteke.
Ty vintagne Alijadigne malake 3 andro amy andro fito’i heregnandro raike ey. Naho misaoke Alijadigne i volagne ey, le vonoe’ty Alijadigne avao ka. Ka ze raha anagna’ty ndaty terake Alijadigne , le malake telo aby (Ohatse: agnombe telonjato, valy telo, tragno telo, teteke telo, sns). Ndre ty raha raty marine aze le mbe malake telo aby (Ohatse: vintagne manelo, andro manelo, sns).
(Source: Mahafay 2012: 123) 
Mahafay, Monja (2012). Boke arofototse

TANTARA MAHAKASIKE TY AGNOMBE
managna anjara toeragne bey amantika olombelogne Ty agnombe n'a ankavilasy n'a ankasoavagne 
FAha Ty TAOLO nisy Ty( Rangahe mpisorombe, nagnatogne Ze andrianagnahare Zao.
I mpisoro agnisa Ty ombiasa managne Ty lazae ze asoroe le Vatae velogne
nisy fotoagn reke nagnafake.
Nihafare ondaty ty mpisoro hagnafake fa misy marare fe le nitofa avao ré tsy niafae,tapakevetse amizao reke fa hagnatogne anagnahare ,hipay hevetse.
Izaho hoareke ty atondiako hipay fagnampeagn'amao fa misy ndaty Voa Ty aretegne TSINY naho TAHIGNE(Hakeo ) fe tsy meteko .Naho izao ré hoeti andrianagnahare Intoy ty revetsakata vélo ahandro le ampinomo Azé.
Nandeha amizao Ty andriampisoro nagnavelo ninday Ty niazoe,îe re' agnate tane niandro fa nafana Amy Ty rano sakasaka ,napetrae ambone sarimboey egne amizao i Volohazoy ,atie nja nihane Ty AGNOMBE aia. eo reke gaga , lani fagnahy nipoly amy zagnahare Agne indraike.
Izaho zagnahare hoare mipoly indraike fa nihane Ty AGNOMBE i Volohazo nomeao ahikey .
ie Zao hoe ty zagnahare, fa nihane agnombe Volohazo tsiny s'y TAHIGNEy ,naho marare hoare nareo ,misy voa ty TAHIGNE , Behakeo ,vonoegne avao agnombeo letagne fa maha sitragne anareo,mahafake ze Hakeo Zay satsia fa nihane i agnombe volohazoy.
hisorogne tika mipay agnombe,hagnefetse faly tika mipay agnombe,hagnafake andro raty tika mipay agnombe, hanao fate tika mipay agnombe...satsia napetranagnahare tehoe nihane i agnombe Volohazo nomeko azoy ,ezao naho misy raha manahiragne anareo mangala agnombe fa agnate lioe Agne volohazo nihane ey
izay koahe Ty mahatonga o agnombeo managne Ty lanjae amantika olombelogne tsy tokoe ho vonovonoegne tsy amanantoe.
MG_Magnialo 
TINALILY HITALILI

FOHA TALILY TEDO NAHO ANDRIAMAGNAREGNE 
Salama koahe tika fanagnandroaeke,fanagnandroeneko.Mivalo Ama areo koahe naho elaela tsy namohigne lilindrazagney amantikagne.
Itika Tandroy ri aba ,ri ene ezao,nē foko agnisae nanagne Ty lazae naho hery avao ,naho fa natao ze Aly taloha Zao ,itika Ty atao lahin'aly ( chef de guerre),na foko ia reke ne vande mandiera.
Fa ie Ty mahagaga tsy nampidiregne agnate tantara fa ze taranake HOVA avao ro nampidiregne (Andrianampoinimerina...) Azafady naho mirehake karazagne fa ohadraha Ty Ahike.
Ty antoe tsy nahatafiditse antika agnate tantara Ty firenena tika tôy ne'izao,voalohae nisenge Hery avao rangaheReyfa naho taratasy ZERO ,faharoe ,naho fa nihay iareo agnivotane ao fa nahery tika nanampakevetse iareo fa hanahiragne toa hoaeiareo naho Hay ty famoforae fa ne hanjakazaka hatsake Amy zafeafe'e fa aleo afahagne lahatao avao.
Fa na Izay aza maro Ty harem-dravembia( lova-tsofigne) mbe tavela Amy roangahe ze nahatsatse Ty razae mbe misaontsy Ty mahakasike Ze raha nataondroazan-Tika taloha tagne.Misy avao ka Ty vazaha nanoratse ze mahakasike i androy ohatse Zao Benjamin Valverde et Thomas Honoré, Madagascar : Antandroy, mystère d'un peuple, Carambole Ed., Madagascar, 2004..maro tsy voatanisako .
Misy Ty mitsara fa tsy nanagne Mpanjaka Ty Antandroy Taloha ,vande hoeraho Zay liereko ,nanagne Mpanjaka tikagne ,nanagne isampokoe aza ,fe ROANDRIAGNE moa Ty tena nahaizan-droazantikagne aze.ROANDRIAGNE moa :Saontsy roe(2) natambatse Ty nahaviae saontsimbazaha nihagasiegne natambatse. ROA+Andriagnegne.
Roi hoe ti VAZAHA nihagasiaetika Tandroy lasa ROA. Roi: andriana hoe'iareo agnivotane Agne ,Andriagnegne koa hoetika boake antimo atoy. natambatse amizay nataondroazan- Tika ROANDRIAGNE( mpanjaka).
Izay Ty mahakasike igne ...
NDRIAMAGNAREGE naho TEDO 
Naho fa kila foko sandre managne Ty Talili'e , Ty TEDO naho Ty Andriamagnaregne ro hofompogne .Andriamagnaregne(Ao Ty nihirifako).
Ntaolo tagne,Nisy fotoagne Ty TEDO nifandroharoha(Mirohake)iareo ankavoriagne ze fanagne anagnae, manomboke Teo amizao tsy nifakahazo ia arofoy.
Nisy fotoagne amizao nikogne dogne ambone ,dogne ambane Ty TEDO nanafike o Andriamagnaregneo, FINATRA(Vinono)ireo aby naho fa Atao Andriamagnaregneo tamizay manomboke ami Ty minono sikala ami Ty bey.
Fe fitahiandraha,naho fa niavi i Aly(tafikey) Nalay i roakemba TESOMANGI Zay i ajaja menamena lahilahi nitsotsoe sinitoe ne napalie ambalahae ao Ty filahia i ajajay. Naho fa niavi TEDO Rey ,intia koa kahe hoare Ty ajaja raike, azafady riaba hoerakemba Rey fa Ampela nitoy ABA fa tsy Lahilahy ,kanefa Lahilahy avao fe napali i rakembay ambalae ao Ty filahiae.
Tineza i roakembay amizao i jajay .
Naho fa nibey amizao ré ,mandeha miarakagnombe,naho fa agnarake Agne amizay mandeha Ty rehake miarake ami ajajao teie ,magnino rehe naho moli ami ty Rao niterak'azo Agne. Molia ami Ty misy azo Agne rehe tiasa i ajarey .Gaga amizao ré ,ia Maregne hoareke Ty rako niterake ahikeo????
Nagnotane i Roakemba TESOMANGI Rene ey amizao ré satsia igne Ty nataoe rene satsia mbe kedede ,irakembay avao Ty ninonoae.
Nagnotane amizao ré, ia Nene hoareke o Raeko naho Reneko Zao??? Tsy nambara i rakembay Ty Maregne ,iraho Ty reneo Ty navale i rakembay ,fa irehe'' tsy manandrae.
Ty asa o rakembao ,MANENOGNE Lambafirake.Ty nitolognaze amizao,isake teie avy niarakagnombe ré hariva tapatapahe'e i Tenogne Atao rakembay amizay rakembay boseke ne vaki saontsy amae.Mirovetse i rakembay ,hatao akore ABA o raha ipoha Ty fanako simbao.Avy koa ty Maray , tapatapahe'e indraike i Tenogne Atao rakembay.Hafarae amizao Vignetse i rakembay nivaky saontsy, Teizaho hoe irakembay Ty TEDO namono I Rao naho i Reneo naho Simbasimbao o raha anoveko.Kay zane hoareke tsy Anao i Raho ???? Tinalily i roakembay amae amizao Ze raha nisy taloha tagne,Ty nahafate androae.EO amizay reke tometragne.Naho fa nahatagne kobaigne amizao ka i anak'andriamagnaregney ne nitokagne monigne sady nanagne vahoake maro,Nagnomagne tafike ré hanovae valifate o TEDO ,fe njatie nilefe i tafikey ,nisy avao Ty mate feie tsy nanahake Ty nahazo androae.
Manomboke Téo amizao ré namoake saontsy teie ,naho mbe taranake Andriamagnaregne avao hoareke 'ezao' Tsy mahazo manambali tu taranake TEDO fa Ne SIRA LAHY ,SIRA VAVE tsy manjirake ,tsy mahasoasoa.Tantara mipetrake hatrak'amantika mirehake hananezao fa Ty Andriamagnaregne tsy mahazo mifanambali Amy Ty FOKO TEDO fa nafatse ANKAZOMANGA.
Fehe' ze saontsy maro Zay , O' TESOMANGI Io Ty tavodrene o Andriamagnaregneo satsia ireke Ty niteza aze ,nampinono Azé . Tsy ho nisy koa Ty andrianagnahare naho TSy irakemba TESOMANGI Zay ro nipay hevetse napipalitse Ty filahia i ajajay Andriamagnaregney mbambalahae ao.
Izay ty mahakasike Ty FOKO TEDO naho Ty andrianagnahare. mazotoa magnarake pages Foha Talili i Androy fa Maro Ty Talili niazo ami ty alala ty harem-dravembia ( lova-tsofina) ho fohy tikagne ato.
Source: BABAKO MAGNADILY
MAGNIALO _TINALILY HITALILY

#FALY LAMBO TY #ANDRIAMAGNAREGNE
Mete fohi tikagne mbegne avao teie tsy kama 'o Andriamagnaregneo ty lambo fa Faly Azé,tsy vaho Ty hikama fa nja ty vole atonda egne Naho misi tsinoa ty lambo ne avelae tsy amoidire'e andriha hoe Ze mbe mitagnaze Vatae. 
Kila raha aza managne Ty fotorae,fe naho lehe tehahay Ty mare magnotane o Rangaheo avao Ty vahaolagne.
androani tika hisafiry Ty antoe NAHATONGA o Andriamagnaregneo tsy nikama lambo.
#FOTOE 
Nandeha Ty Andranavy roe(2) lahy ANDRIAMARO naho I MANINDRIARIVO miarake Ty andevoe 2 lahy I TSIPIOKE naho Revatobory , mpamere agnombe iareo.Ty Raike Vohitse(ANDRIAMARO) ,Ty raike Andriamagnaregne(MANINDRIARIVO)Sambe managne andevo iareo mpikalagne agnombe .
Lehe fa niavi agnalagne iareo nahavazo LAMBO LIGNE mate tinindri Ty vato nitsoae.Nitsoa Ty Raha ho hane'e Zao ré amoro ty vato bey fe naho fa nahazo laledaleke ree,nivarigna i vatoy hafarae nimate.Intia hoe iandevo rey roandriagneo Ty lambo mate .
Nala iareo amizao lambo ligney HATONO.
Naho fa hatono ré tsy misy afo iareo hafarae Tampakevetse Sambe hamosetse Ty afo hitonoae Ty Azé( tsikilipolipo).
Naho izao ré hoeiareo 2 Tonta andao Sambe mamosetse Ty Aze.I ANDRIAMARO namosetse Amy ty RAOTSE(Fantiolotse),i MANINDRIARIVO namosetse Amy ty KATSAFAE( hatae teza).
Naha-poke afo aloha ty ANDRIAMARO ne nitono,i MANINDRIARIVO amizao tsy mete naha-poke fa ty Fitae avao ro nipolotake Amy hatae tezay fa tsy nisy afo nipoke.
Nahamasake amizao ty ANDRIAMARO ne nikama aloha ,naho fa nikama ré nisaontsi teie andao hikama amy ty famasake toy kahe.Nientekegnatse amizao ré tsy nikama.Tsy hihinagne Raho hoare naho tsy mahavelognafo leangosako i Reneko( Nirefe reke).
Tsy mete nahavelogne afo ré fa Ty Fitae avao ro nipolotapolotake .
Vignetse naho megnatse amizao ré Namoake saontsy teie, magnandevo Ahi Zao kahe hoare ,tsy ho nipolotake avao tagnako toy naho tsy nahita Ty LAMBO ala mate Tia Tika.
Zaho hoare tsy HIHINAGNE Ty Raha nanalabaraka ahike tiagne mandrak'izay,egne aza fa nja Ty afeafeko hoareke tsy MIHINAGNE Ty Raha nagn'afabarakahy tiagne ezao ne sira lahy sira vave tsy manjirake.
KO Manao izao rehe roandriagneo tiasa nama ey fa TSy mete .Ahae hoare TSy mipoli ka ze rehako Zay mihinana nareo.
Naho fa Namoake igne ré ,tsinara i ANDRIAMARO amizao ka i andevoey i TSIPIOKE teie ,aihe ka Vao kahe TSy hihina ami Ty LAMBO toy?? .A hanao akore raho hoare Roandriagneo Tsy mikama fa Tsy hihinagne koa raho feie omeo Amy ATEO avao hohaneko fa tsy hihinagne Ama Ty nofoe raho fa hifaly koa. Izay Ty nahatonga Ty fali lambo TSIPIOKE TSy nihinagne Vete(nofoe) fa nihinagne Ty Ate'e.Manomboke Téo amizao natao iareo fagnoharagne Ty TSIPIOKE mandrake tiandroany.
Izay koahe Ty MBA kele haiko natoron-droazatikagne ahike mahakasike Ty ANDRIAMAGNAREGNE nifaly lambo.
Tsy teie mahay koahe fa manokitse avao
#FOHA TALILI 
#TINALILI HITALILI

TANTARA Ty zanam-poko TEDODO
TEDODO:Nisy fotoagne tamy andro taloha,tamy Ze tanagne atao hoe FIHEREGNA Zao avara TOLIARA miranga am tetezagne Belalanda ,mangili ,ifaty hatragne morombe igne.Nisy roakemba nahavazoho ATOLY agnate ala Agne ezao,nandese roakembay noli ATOLY nampamanae Voritsiloza.Nifoy amizao ATOLY nisy tomboe manahake OSEO fe tineza rakembay avao.ie fa nibeibey rahay nanomboke nihane'e ze vara madineke antanagneo.Farae ré,nihane bibi hatrami Ty ajaja ,ondaty antanagneo .Ze'o ANDRIAMAMOROFORO ana i REMIEBA ty Rae niterake Aze.mipetrake agnate ala egne avao Ty misy iareo .roangahe mpitsinjoke ,mpihaza sady malaza mpahay FALE( Arc na flèche d'or). Nisy andro re noli henteae naho nilay aby Ty ndaty Amy tanagney ,tilae nihany i Biby.Nandeha tomboke amizao koa ty ANDRIAMAMOROFORO naho irae REMIEBA i ANDRIAMAMOROFORO mibabe i Fale ey avao nagnarake morondranomasigney agnate Ty 7 volagne lia tomboke nihalava Ty voloe manahake o hako'o.Tsy nahay nirehake ty ANDRIAMAMOROFORO (nimoagne andalagney avao )niazo Ty tsy firehake fa nivilasy andalgne Ty roae hafarae ie raike avao.mitifitse vorogne,mitsitra naho fa halegne mipay Ty Raha hohane'e.sita niboribodagne Ty ANDRIAMAMOROFORO ezao n'e ANTIMO I AMBONDROGNE ,AMBOVOMBE ANDROY.Talake'e naho afo orohatsake on foko TEVAHA VOLA reo ro mitsombomboke.ie halegne reke nandeha nijokojoko niboake Amy roakemba atao RETSIKOAKE naho RAMBAZA(mpiraitampo o'ampela reo).Nagnotaneagne Ty Agnarae ,tsy afake mamale ré fa Ty agnambone'e avao ro aolignolie.tsy afake misaontsy reke fa niazo liatomboke 7 volagne .Niambesatse amizao ré ,isake hariva reke mitsinjoke mibabe FALE ey,minday tantele Sora,tranjake omeae roakemba 2 Miamby vole atonda egni Rey. ie nisy fotoagne, nagnotane Ty Roae RETSIKOAKE ia hoare ondaty Ama areo ao io.Tinantara RETSIKOAKE amizao raha manahakigney.Andao hoerae sambore tika ,tinampo i TEVAHA VOLAy amizao reke naho fa niatondro iandroy Mirotse ty ANDRIAMAMOROFORO ,nahaja i RAMBAZA naho RETSIKOAKE iFALE ey ( flèche d'or) MBA tsy hamonoae ndaty naho fa samboregne reke.Naho fa sinambotse amizao ré ,Niola fa LAHILAHY,ko miola rehe kahe tiasa Rangahe Rey fa tsy raha ho vonoe ay.Niranjanegne amizao Ty maroie(Nihitsifagne,nihetezagne)Nagnotaneagne reke ,ia ty agnara'o ,Ty agnambone avao ro ahetseketse'e.Nala iareo amizao i ampingaratsey( BASY) napoa iareo agnambone'e ao Nivaky saontsy ré ,n'e hoe Ty nataoe DODODODODODODODODO.Hiiiii hoe TEVAHA VOLA Rey ,dodo Ty Agnarae.
eza'o natao iareo DODO amizao Ty Agnarae sady manomboke Téo ka reke nahafake nisaontsy.Nomegne toeragne niambesarae amizao reke ao AMBONDROGNE nipetrahae sady nomegne Azé koa Ty RETSIKOAKE ho tagnandrombae.Naho fa nifanambaly iareo nisamake 02, LAHIMANASATSE naho RAMEVOLA,fe i RAMEVOLA nivilasy Tanora tsy nagnenga taranake.Naho fa nihabey i roangahey,tsy nahavazoho Ty fihainoe(NIGOA). Mpagnarivo roangaheo.Nisy andro amizao ré nampitoka o andahy reo nanao izao teie,Amono areo agnombe raho hoareke fa MAVO HAZOMANGAO.Nandese i anadahy ey boakagne Ty agnombe MAOTA, omeo ahy hoareke taly agnombe hitanako Azé. Nitanae Ty tali iagnombey n'e navotsoe.Nagnirake koa Amy vinanto ey Agne, omeo agnombe Zao hoare ty rafozao fa MAVO HAZOMANGAY.Nandese i ANDRIAMAMOROFORO amizao Ty vositse Valoay bey jabajaba.Omeo ahy hoe rafozae hitanako i talie, Indraike tinae Ty Tali vosibey ,sinitoe i roangahey.Haaa hoare ,bey vatae Zao.Letao hoareke.Niboseke amizao Ty valilahie ana i Rangahey teie,ino KOa Rangahe hoareke ze ndaty Zay handeta Ty agnombe vonoegne ANKAZOMANGA etoa?Ndaty Io hoe Rangahey fe Nahavy vositse bey jabajaba etoa fa irehe anako naterako fe Sarake MAOTA Ty nandeseo.Naho fa ho nivalasy i roangahe rafoza ey nome'e TEDODO HAZOMANGA i vinanto lahie ANDRIAMAMOROFORO.,nomea agnombe 60 koa sady nomea Azé koa i VILOGNE MALAZAVINTSY.izay Ty Vilo TEDODO hatramizao.Nandeha Ty fotoagne ,nivilasy koa ty ANDRIAMAMOROFORO.Mbe AMBONDROGNE ao mandrake androany Ty tragnomboro i ANDRIAMAMOROFORO (fasagne).Nanjaka koa Ty LAHIMANASATSE ana i ANDRIAMAMOROFORO tamy faritse AMBONDROGNEY nanagne agnombe maro ny mpagnarivo.Niavy hamae taney,nandese i LAHIMANASATSE nagnatogne i rano i MANDRARE i agnombe ey.nagnorikaze vahoakey.Nifindra ireo ami tanagne atao hoe BEBARIMO ANTSEVAVY antimo commune IFOTAKE ao Zay.Hatrake amitika mirehake Zao ,ao Ty fagnaterao o foko TEDODO FOETSE satsia ao Ty natao iareo tanambeye naho fa niala i AMBONDROGNE reke.Niavy Ty fahake i aretegne TSORAKEY(Kolera) .nifindra in-dime(05) reke,itoagnaby Ty tane nifindrafindrae( a ranomainty,a KAPILA , BESAVOA, MAROFOROHA.farae ré nifindra a lomaka Voravy,ao Ty LAHIMANASATSE ro nivilasy.Ty fitera i LAHIMANASATSE :SAMBO/FAKEA/MBOLA/PELAKOBO.Fitera i SAMBO ie ao fokontany marotsirake Berano ao commune marotsirake .-Fitera i MBOLA ie ao Amy fokontane atragnotaneo. Faritse IFOTAKE naho marotsirake ty imaroa Ty foko TEDODO. izay Ty tantara Ty TEDODO.ko atao haligno mipartage.
MG_Magnialo

TOGNOM-BITAGNE 
Mety ho fahadisoako amantika mpikambagne Foha Talili koahe Ty anoratako itoy?? 
Mialatsiny mialoha koahe sagnatsia hoe fanampoagne sampi fa mitalily Ze raha natao Ty Ntaolo avao Ty ataoko .
Faha Ty Ntaolo koahe ,fahan-droaza tika,lehe fa terake Ty ajaja ,ne'managne Ty agnarambitae.
H'ezao,fa maro amantika Ty magnary Azé amizao. Na eo aza Zay anoveko etoagne avao fa mete mbe misy avao ka Ty mipay Azé.
1-ALIKAOSY:Ty ajaja terake Alikaosy, naho lahilahy, i MIHA ty agnara’e, naho ampela, i MAHO ty agnara’e. Andro raty ami’ireo ty Alimareke (Tinainy).
Naho terake andro Alimareke ty Miha naho i Maho le raty ama’e zay, ka tsy mahay tsy mikanjy ondaty bey ty ry roa’e hagnaliovagne aze. 
2-ALIJADY:
Ty ajaja terake agn'Alijadigne, naho lahilahy i MARA ty agnara’e, naho ampela i KAZY ty agnara’e. Andro fali’iereo ty Samosa (Sabotsy) naho Jahale (Lahady). Naho terake andro Samosa na Jahale @ ty vintagne Alijadigne ty Mara, le tsy mahay tsy mangalake ombiasa ty roa’e hagnoits’andro aze tsiela.
3-ADALO:Naho terake adalo ty ajaja , naho lahilahy i LAHA ty agnara’e, naho ampela i VAHA ty agnara’e. Andro fali’iereo ty Ritarita (Larobia) naho Alimosatsara (Kamisy).
4-ALOHOTSE:Ty ajaja terake agn’Alohotse, naho lahilahy i MAKA ty agnara’e, naho ampela i MARY ty agnara’e. Andro fali’iereo ty Jahoro (Zoma).
Andron-droandriagne ty andro agn’Alohotse. Ho ondaty tognonegne agnaragne antanagne eo ty ajaja terake agn’Alohotse. Naho tsy fiteran-droandriagne reke fa fitera’ty vohitse, le tsy mahay tsy malake ombiasa tsy ela ty roa’e hamboatse aze.
5-ALAHAMALY: Ty ajaja terake agn’Alahamaly, naho lahilahy i DAME ty agnara’e, naho ampela i HAOVA ty agnara’e. Andro fali’iereo ty Ritarita (Larobia) naho Alimosatsara (Kamisy).
Lehe fa maharae kobay ty Dame, miatre-joloke. Tombo agnombe arazegne ty Dame. Litsake kohin’agnombe ty ente’e naho tsy managn’agnombe ty roa’e.
6- ASAORO:Ty ajaja terake agn’Asaoro, naho lahilahy i SAMBO ty agnara’e, naho ampela i SANA ty agnara’e. Andro fali’iereo ty Ritarita (Larobia) naho Alimosatsara (Kamisy).
Mahere andro ty ajaja terake agn’Asaoro. Asorogne ty Sambo naho terake Ritarita na Alimosatsara, hagnoiragne ty andro’e. Naho tsy izay, le manjary hifagnolagne aman-droa’e rey ente’i andro’e mahery iy.
7-ALIZAOZA: Ty ajaja terake agn’Alizaoza, naho lahilahy i SOJA ty agnara’e, naho ampela i SIJA ty agnara’e. Andro fali’iereo ty Samosa (Sabotsy).
Rerelava lavatomboke ty ndaty terake agn’Alizaoza. Fe mahere miasa tane avao ka.
8-ALAHASADY:Ty ajaja terake agn’Alahasade, naho lahilahy IALY ty agnara’e, naho ampela i TEMA ty agnara’e. Andro fali’iereo ty Ritarita (Larobia) naho Alimosatsara (Kamisy). 
Naho terake andro Ritarita naho Alimosatsara ty Aly, le tsy mahay tsy ampagnoiregne ombiasa ty andro’e, fa mavoigne ama’e o andro reo. Naho tsy oiregn’andro rey, le lasa ondaty tsy vagnombagno hijerajera ndaty avao.
9-ASOMBOLA: Ty ajaja terake agn’Asombola, naho lahilahy i MBOLA ty agnara’e, naho ampela i VOLA ty agnara’e. Andro fali’iereo ty Lakamare (Talata) tokagne.
Hobohobo lava ty vintagn’Asombola. Ajalahy biby ty hatea ampela’i Mbola. Fe naho terake andro Lakamare reke, le aolitse naho amboaregne ty andro’e.
10-ALIMIZA: Ty ajaja terake agn’Alimizà, naho lahilahy i MONJA ty agnara’e, naho ampela i MIZA ty agnara’e. Andro fali’iereo ty Ritarita (Larobia) naho Alifosatsara (Kamisy).
Lehe i Mosa ro terake andro Ritarita na Alifosatsara, le ipaiagne ombiasa hagnoits’andro hamboatse aze.
I MONJA: velon'ozogne ,ozognek'ofate vao velogne.naho mianatre Ty monja ndaty hitondra .Ty tena isoavae magnakigne aigne aman'agnahare.
11-ALIKARABO:Ty ajaja terake agn’Alikarabo, naho lahilahy, i LAMBO ty agnara’e, naho ampela, i SAILAMBO ty agnara’e. Andro fali’iereo ty Ritarita (Larobia) naho Alimosatsara (Kamisy).
Naho terake amy ty andro Ritarita na Alimosatsara ty Lambo, le tsy mahay tsy oiregne ty andro’e, fa hamono andrene’e.
12-ASOROTA:Ty ajaja terake asorota naho lahilahy, i MOSA ty agnara’e, naho ampela, i MASY ty agnara’e.
***Naho paliave tika Ty fagnazavagne naho Ty fombafomba tokoe hatao naho sendra terake andro raty Ty ajaja Amy agnarambitagne reo .afake atao tikagne Amy commentaires ao Ty fangataha tika.
KO atao haligno ty manao partage amity groupe misy azo

FALY PIKE
TY ANTOE MAHATONGA I VAVARANO TARANTY NAHO I TAMBOHO I ANDROY IGNE FALY ANOVAGNE PIKE TY BAGEDAE
FALY Ty PIKE:
Faha Ty Ntaolo nifantaon-droazatika Ty PIKE na antamboho Na mihohoke i vavarano i Mandrare igne hoe.
Fe izao Ty antoe nampidranognagnaze:
Nisy fotoa Ty roangahe Andriamagnaregne(roandriagne) Atao hoe REMANOFOTRANDRO fitera JAGOY.nandeha nandranto Ampela( namondre ampela),ie naho fa niavy ao ré ezao ,nandrotsoa i roakembay PIKE naho TANTELE ,Pike nambolegne Amy vavaranoy.kinamae amizao pikey ,ie vakitegnategna Ty amy fandambagnagney eo ***NIROFIGNE *** naho fa NIROFIGNE ré tsy nisaontsy fa niandrigne avao fa megnatse Ty hikohake.Hafare amizao leliae namatagne nimodogne amizao Ty arofoe( Nivilasy). Gaga amizao roakembay teie nagnino iheo ABA??? a ino Ty hamale i arofoey fa tsy eo.
Nikoike androae amizao i ampelay nitantara iraha manao hoeigney teie ,nikama PIKE hoare feie NIROFIGNE naho leliae nimodogne avao Ty arofoe.
Ka Ty ndaty bey taloha naho fa Misy Ze raha mipaok'aze leliae FALIE .
Manomboke Téo amizao i Roandriagne Raey Nivignetse namoake saontsy namatse .
***NAHO MBE FITERAKO AVAO HOARE(TARANAKO) TSY MANAO PIKE ,SADY NAHO ZE MBE MANAO PIKE AMY TY VAVARANO TARANTY TOY LE SIRA LAHY SIRA VAVE TSY MITRANGA-KOVELO TY AIE*** Tsy ho nivaly hoare Ty REMANOFOTRANDRO naho tsy Pike.Manomboke Téo amizay Tsy niazo natao Ty PIKE SADY leliae nifaliegne Ka Ze kila tane Ipetraha Ty Andriamagnaregne tsy mete naho ANOVAGNE PIKE satsia mbe mipetrake naho magnarake avao FATSE natao roangahey.
Ohatre Zao : VAVARANO TARANTY IGNE FALY ANOVAGNE PIKE satsia Andriamagnaregne Ty tompo tanagneo naho Rene ranoy .Ty mahatompo'e Azé tsy o Andriamagnaregneo Ty namboatse i Taranty renerano fa Andriamagnaregne Ty niavy voalohae Amy vavarano Taranty sady agnara Ty Roandriagne nipetrake tao avao koa novagne agnarandrano Io.
TY antoe mahatonga o antamboho faly PIke : faritse Androy igne , nisy fotoagne Ty roangahe nagnakany, nivily Bageda boake ambavarano agne ,n'e izao Ty nataoe TSy raha ambavaranao hoareke Ty atoy fa antamboho aleo ataoko Pike Ty Bageda toy.
Hafarae amizao,Nikiahe'e bageday nataoe Pike n'e natanie ambone tafo tragnoe ao .
ie naho fa nihariva Ty androy Nimate Ty anae roa(2) agnate Tragno ao satsia i Pikey mitanigne ambone Tragno ao .Nimate i ajajarey Ty ambane ao.
Eza'o Ty natao roangahey ,haaaa ,hoare TSy atao koa Amy Ty afara , Tsy ho nimate avao hoareke anakoy naho TSy i Bageda boake ambavarano agne nataoko Pikey**NAHO MBE ZAFEAFEKO AVAO HOAREKE TSY MANAO PIKE KOA****.
Lasa natahotse abike Ty ndaty Amy tanagney ,mahafate hoeiareo bagedao naho atao Pike.
Mbe nagnamafe izay koa,naho fa niavy andro fahavazahay, nisy vazaha nandeha Amy zeo tanagne ato TSIMAGNATOGNE Zao ,ie ré niavy Agne nihitae naho Bageda maro simbasimba avao .N'e izao Ty nataoe amy tompo tanagney tsy MBA misy hevetse hafa vao hoareke naho avadike raha hafa Ty Bageda areo toa amizay MBA maharetse mahaligne i kere .
Pike avao ro mete ANOVAGNE aze tinatao i roangahe Amy tanagney eo fe faly tsy atao Pike Ty Bageda ay fa faly .
Ano hoareke fa hasoro tikagne ,izaho Ty hiantoke agnombe ho vonoegne hangatahagne Azé.
Nagnome vola amizao vazahay niviliagne agnombe 2 hangatahagne i bageday MBA ho mete ANOVAGNE PIKE.
Naho fa niavy Ty fotoagne nilefea i sorogney,nandeha tomobile amizao i vazahay hagnatagnaze Agne,ie Andalagney reke Nivalike i tomobile minday vazahay ezao NIMATE reke.
Manomboke tamigne ,vahomaike nagnidra Ty fatahora Ondaty reo iraha manaigney.
Leliae natahoragne sady tsy vinetsevetse sase Ty hamboatse PIKE.
Izay ty antoe mahatonga Ty Pike FALY naho ANOVAGNE Amy vavarano rinehako Rey.
Ts'iraho ro nagnatseke koahe fa iroazantika ro namolily.
Misaotse naharetse mamaky hatsakam-parae.ko atao haligno mipartage
Source :BABAKO MAGNADILY 
MG_MAGNIALO

*ANDRIAMAGNAREGNE Naho VOHITSE*
Ialako tsiny koahe naho minday Ty talilin-drozatika toy.
aregno avao naho misy tsy feno koahe.
FAha Ty taloha hasoatane Ry aba ,Ry ene mpisarotse tsy mifampiten- dio Ty Vohitse naho Ty Magnaregne Fa mpisarotse.
Ndaty mpisarotre Ty Vohitse naho Ty Andriamagnaregne fe Sinimba tika anake tafara.
Mete fa fohi tika ze 'o Vohitse Zao ,maro ty mahay fe hazavakovao.
Ty nagnavaha Ty Ntaolo Azé ,Naho fa ankoatse Ty Andriamagnaregne (Roandriagne) ezao vohitse Ty Agnarae.
Ty antoe nanoagne vohitse ondaty reo ??
1.Nisy mpisorombe Zay ampanjaka Roandriagne "ANDRIAMAGNAREGNE"" ninday vahoake Maro .
- Niterake o Rangaheo nanagne anake 2 .
ts'ia Zay fa I MASY Naho i MANA.
- Tamy Ty andro raike nisy ze safo-drano Zao , atie nifeno aby aia tanagney.
Naho fa niempo rano aby tamagney ,nilay aby vahoakey ,nipetraka ambohitsey satsia tsy azon-drano ty ey.I Rangahe mpanjakay avao Ty sisa Tavela Téo fa tsy mahafoe fanjakaey.Nitseie Amy tanagney amizao teie ,ao mpanjakay nilay aby Ty vahoake.Natahotse amizay ré sady nitsinjo fanjaka ey ka.
ty Aly tôy tsy raha finorontika fa faha i golay tagne. Ze ampanjaka tsy maro vahoake ialia ze maro vahoake naho rese'e ataoe andevo.
Hafarae amizao ,nipay hevetse i Roandriagney hampihegnagne i rano bey , hampiheregnae vahoake nilay ambohitsey .
-Nagnatogne reke TSIMAITO.ie ré avy ao nitantara i raha manaoigney.izaho hoare Andriatsimaito ty liako hilafik'amao fa ao vahoakoy nilay ahy fa feno rano tanagney.
Inogne ty tokoe hataoko.
Tsy sarotse Zay hoe ty Andriatsimaito fa Ambe 200 avao Ty embok'aoliko .
Tapake amizao iereo Amy ty agnombe 200 embok'aoly.
Eza'o Ty natao Andriatsimaito,tsy hihegne hoare o'rano Naho tsy ty voalohananao LAHILAHY ro vonoegne andoharano Agne.
Noly amizao reke,îe ré Naho avy antanagnao nitsara amanjanae teie, izao hoare ty saontsy TSIMAITOy ,tsy mihegne o rano Naho tsy Ty anadahiko voalohae letaem-bozo andoharano Agne.Namale amizao ty MANA teie ,Naho izay hoare Ty hampiheregne ' o vahoakeo tsy magnahy baba fa ekegneko.
Nandeha amizay Ty mpanjaka nagnatogne i vahoakey ambone vohitsey, Ty antoe ahaviako Ama areo etoa ,teako nareo ,nagnatogne i TSIMAITO raho fe izao Ty nataoe teie vonoegne Ty anadahiko vaho mihegne o rano.
mba hipolia areo ,foeko Ty mana ho lentam-bozo andoharano Agne hatakaloko anareo.Nagneke amizao i tanelelekey .
Tinapa-bozo amizao Ty mana anake Andriamagnaregne ambone Agne,N'e nisitogne ranomasigney.
Naho fa nandeha LIO nizarazara maro ka ie aby lasa rene rano amizao Io ka ninday Ty agnara MANA.Rene rano MANAPANIHY,MANAMBOLO,MANAMBOVO,MANANARA,MANATALY,MANDRARE.izay Ty mahatonga o rene rano faritse antimo toy miatomboke Amy Ty agnaragne Mana.
Nizotso aby vahoake tane lelekey antanagney fa nisitogne ranoy.
-Tsy tame nomegne koa ranoy fa Masira eZao n'e hoe kitagne .
Aha'e hoe vahoakey tsy tame ay mpanjaka ranoy fa Masira handeha zahay hipay Ze tane Mamirano fa mijale zahay,Ty anay ai tsy minon-drano.
Toy koa Ty mpanjaka nagnavelom-bami Andriatsimaito mbeo .Vita SOA hoe Ty mpanjaka Andriatsimaito Ty Raha natao fe Masira ranoy tsy tame atao ambava.
Sita Io Mami hoe Andriatsimaito ,ezao Ty farananao ro letagne amparandrano Agne ,andranomasigne Agne izay vaho Mami Io.
Nagnatogne i vahoakey Ty mpanjaka Andriamagnaregne.
Farananako hoare ty MASY fe ho leta andranomasigne Agne MBA hampatave ranoy tsy handehana areo lavitse.
Nagnatogne anjanae koa Ty Rae ,aia rehe zanakampela.ezao Ty saontsy Andriatsimaitoy ,tsy miheregne Mami hoareke o rano Naho tsy ty farananao ro letaem-bozo andranomasigne Agne.Tsy magnahy baba hoenjanae Naho izay ty hampipetrake vahoakeo.
Nandese amizao Ty masy farananake lineta ambinagne andranomasigne Agne.Niheregne Mami amizao ranoy.
Izay mahitango riakey natao RANOMASI=RANO'I MASY. nalagne Amy Ty agnara Masy.
Navory i mpanjaka amizao vahoakey.aia nareo hoetim-panjaka.Ty antoe amoriako anareo hoeti-mpanjaka,sarotse naho Mami koahe Ty anake fe tsy natakaloko nareo vahoako fa linenta MBA hahasoa ranoy.
Manomboke izao nareo hatrak'ami ty zafeafo areo Vohitse satsia nilay ambohitsey.Izay mahatonga ty zanam-poko ANTANDROY naho fa ankoatse Ty Andriamagnaregne Vohitse Abi Ty firehafagnaze.Manombokeo mpisarotse tena mpisarotse Ty vohitse naho ty Andriamagnaregne Ty Ntaolo.
Ty vohitse tsy mandatsake lio Andriamagnaregne satsia fa vinilie lio ,manahake izay koa Ty Andriamagnaregne tsy mandake lio Ty vohitse.
Mbe vazoho tikagne amizao fa naho misy Ty Aly na raha nilosora Ty Andriamagnaregne amao vohitseo ka ampagnefere'e tendren-dio.Ze mbe mitagne razagney Ne tsy mete satsia naho tendre Andriamagnaregneo lio vohitseo ezao mamata vilasy.
Izay ro kele haiko talilieko amantika koahe.
Misaotse betsake.
MG_Magnialo

Ty nahatonga Ty agnaratanagne 
AMBASARE na AMBOASARY
Sambe fohi tika fa njatie faritse ANOSE tika ambosare ao ,ezao foko Antandroy avao Ty ankamaroa Ty magnodidigne tanagney.
Ka Ty teako horehafegne n'e izao.
Ty roazatika Ntaolo nanao AMBASARE fa tsy Amboasary, nihavaozetika anake tafara lasa AMBOASARY amizao.
Aolo Ty hitantara tika Ty nahatonga Ty agnara o tanagneo nataon-droazatika Amboasary SOA avao ka Ty ahafohinantika Ty foko tena mandrafitse sady nipetraka Amy tanagne AMBOSAREO voalohae.Naho Ty tena nipetraka Amboasare ao nizoe o zanam-poko ANTANDROY TETSIAVOTAGNE/FONDRAVALA/TAGNOGNE/ANDRIAMAGNAREGNE.eza'o n'e i foko atao hoe TANJOHO zay, famofora i TSIMIRANDRA naho RELAY .
RELAY naho TSIMIRANDRA SAMBE "TANJOHO "" RELAY nisamake i TSIHALA naho RELIVA .zoken'ajaja ty Reliva zaie ty Tsihala.
Amy tanagne atao hoe Ankamena Tanantsoa( TSILANJA) avara i Amboasare 6kilometatse eo ho eo Miala Amboasare.
TSIMIRANDRA koa nisamake i Rangahe atao Terakaly Zay ,i terakaly nisamake i 
REMAHAZO JEAN DE LA CROIX,mbe velogne o Rangahe REMAHAZO amizao,îe ro itsolohagne satsia nampetrake Ty razagne nome'e hasigne o taranakame TANJOHO ho Tompo i Rene Mandrare ,naho misy fahotagne Amy rano Mandrare nandaty mate tsy hita ,ezao i Rangahe REMAHAZO ro alagne hangatake Azé amorondrano eo ,amonoagne liondraha hiboaha havilasy tsy hitay(lovae amandroazae). malaza ami Ty fahaiagne KARATE managne (ceinture noire 4ëDan) o REMAHAZO'naho mbe ana mbe anake nibey ambosare ao tsy misy tsy hahafohigne o Rangaheo. 
-Naho Mandeha miakandrefa Mandrare i TSIAVOTAGNE Zay andronovato,ambohitrabo ( kiborin'andrimagnaregne ambena Ty fitera HAOVA BORY hatramizao ty ambohitrabo)io Ty efe tane i Amboasare,TAMAROALOKE Ty ahandrefagnagne.
-Naho miantignana i Mandrare TAGNAFONDRAVALA Zay ,mahazo i BEVALA,MOKABEY,BEHABOBO, androandriagne ,TARANTY AMBENDRA.....i ranomainty koa Ty efe tane Amboasary naho antignanagne ,antsovela,andranobory( foko Antanose TATSIMO koa Zay) i riakeyreke naho miagnatimo.
-Naho miagnavaratse koa ré ,i TAGNOGNE koa Zay ,mahazo i Ankirikirike,Behara ...i andriry koa mahazo Mahaly igne koa Ty efe'e naho avaratse, mahazo antsivoro , Tomboarivo Amy vohidava mampisarake i Manombo disitirika i ambovombe naho i marotsirake disitirika i Amboasare.
eza'o Ty miomba efe taney ,SOA Ty ahafohinagnaze.Masika fa tsara ampoli ty saontsy Amy AMBASARE.
TY NAHATONGA TY AGNARA TANAGNE AMBOASARE AREKE SATSIA IZAY TY FOTO TY TALILIKO TOY.
Tamy Ty faha Ty andro Ntaolo,mbe tsy nisy tohatse(tetezagne) ambosare ao Io.
Nisy VOASARE na VASARE naho SOHIHY bey Zay nitiry ambavarano i Mandrare ao ambane Birao disitirike amizao io ( antanambe ambane) egni Zane. Eo Ty fitrahagne naho itegna handika i Mandrare tamizay, misy mpinday lakagne mampitrake avao Ty eo .
Roe o hâta reo Ty Téo fe o'voasareo Ty ny masake Ty tognognaze.
Naho fa misy Ty kabaro hatao'o foko Telo reo TAGNAFONDRAVALA/TETSIAVOTAGNE/TAGNOGNE Amy vasareo eo Ty andefesagne Azé.
N'e izao Ty atao iareo naho fa mandefa irake ,hisy kabaro koahe hatao tika feie ambasareo Ty fotoa tikagne satsia eo Ty IVo tika (centre ). naho fa Mandeha ,aia Ty marivo Amy ranoy Hay i trahagne ,ambasareo hoei mamaley ka marivo.Hafarae nimasake Ty ambasare,na ahandrefagne,antignanagne,avaratse).
I SOHIHY leliae nirevo Ty tognognaze fa i VASAREY ro nimasake ami Ty maro.
Lasa fomba natao iareo taolo amizay teie naho fa handeha ,hoaia Hao!! Hamondre fivoriagne Zao ambasarey. lasa nisy namboatse Tragno akata Ty Amy mahazo TRAGNO FOLO ,ANTANAMBE AMBANE igne.fa i TSILANJA fa nisy ndaty nipetrake tamizay.
Fa mbe fivondrogna i BEHARA(disitirike Behara)reke tamizay sady Igne RN13 Naho Ty ie tsy mahazo ambovombe fa boake IHOSy, BETROKE, TSIVORY, BEHARA,Ambasare izay vaho miodake MBA faradofay. ,fahake fitondragne vazahay ,o Colon tompo laloasy ao amizao Ty nitondra,ninday tamizay . i Behara naho TSIVORO Ty nahazo komini taloha i Amboasary naho Ty tena maregne fe naho fa niavy halatsalatsey haraty taogney andao tika hoetiasa vazahay Rey hifindra ambasarey ,novagne mbao aby i lalagney fa tsy naodake antsivoro Agne koa.nilay iareo ambasarey lasa nirovabey Ty ambasare .
Mete gaga tika fa tsy fohitika ao sasa ze voasare Zay fa nandese i Mandrare naho niavy Ze habeindrano Zao.
Nandeha Ty taogne nihamahay raha Ty anake tafara ,namboaregne amizao i agnaragney lasa AMBOASARY fa tsy AMBASARE rehake Antandroy sasa.
Izay koahe ry fanagnandroaeko,fanagnandroae Ty MBA natoron-droazatikagne ahike mahakasike o tanagneo.Fa Ze kila raha managne Ty nihirifae,niforae abike.
Source :
RANGAHE SOLO TETSIAVOTAGNE
MG_Magnialo

HAZOMANGA
Masigne fara’ty izay masigne amy ty Ntandroy ty Hazomanga. Tsy Antandroy avao fa naho fa foko agnaty faritse toliara toy ato. ,managne hazomanga( Antandroy,Antanosy,Mahafaly,Bara,Masikoro,Ampahan'i Vezo Tsimiridy naho Ambalavahy Ary Sakalava).
Faha Ty Ntaolo,Ninoa Ty anak'olombelogne fa afake miseho amiareo mivantagne ty Andria tompo.
Nanampakevetse iareo Lonake( olobe) antanagneo fa ho fandrihegne Ty Andrinagnahare N'e ho sambore amizay miarake mipetrake Amy iareo MBA hahamora Ty fangataha iareo ze raha paliavee.
A ino koahe Ty hevetse hoeiareo?????? Andao tsepahe tika.
Hafarae ,Pinay ereo Ty agnombe Valoay jabajaba ho vonoegne.
Nangalake iareo Hâta(hazo) fara'izay mafé NATOLILY(NATO) Ty agnara'o hataeo.Nisiogna iareo hatae ne maragnitse SOA.
Nalae iareo Ty Tsafo( solike vondrake) iagnombey nasale agnafo eo amizay mitsotse magnambone Ty hagnie SOA mizotso ty Andrinagnahare Naho mahafohigne igne hoe Ty vetsevetse iareo. Ka fahake ty Ntaolo moa nisy atao hoe HAKO( ndaty mipetrake agnate ala egne avao lava mitsororoke Ty voloe).Ie hale amizao iandroy angalare HAKOY tsafokena mitono agnafo eoy.
Maraindray androy tsieo henay hoeiareo fa nandesen'andrianagnahare mete fa nizotse ré Ty boak'andagnitsagne. Tininogne Ty lia HAKOY ne agnate vohitse Agne.
Avy koa ty andro magnarake ,namono vositse koa ,ne mbe natao hoeigne avao ka. Hafarae ré naho fa nivilasy i roangahe nanao raha manao hoeigney ,nanohy avao koa Ty hasaveregnae tafara reo toa ,nanohi hazomangay avao fa tama hizotso Ty andrianagnahare.
Fehee zane ,lasa natokagne ho fikanjiagne an’Agnahare naho ty razagne fa agnarets’agne Ty hazomanga Amy Ty alala Ty vono raha. Eo ty ifandrohiza’ty Ntandroy naho i Zagnahare naho ty razagne nihirifagne. Eo ty angatahagne fitahiagne, fandoliragne ty voigne mahazo, naho fisaoragne ze raha soa niavy amy ty havelogne.
Izay Ty antom-pisia hazomangao mandrakandroany.Raha natao Ty Ntaolo hamandrihagne anagnahare SOA hizotso ré ne ho tsepahe. Tamagne amizao Ty tafara nanohy raha natao roangahe taloharey avao koa.
Izay Ty dikae mahatonga Ty hazomanga Hâta maragnitse Ty lohae satsia nisiognagne amie nanalezagne tsafokenay igne.
Tsy Ze kila hatae aby atao hazomanga.
Karaza-katae 03 Sambe managne ty hasie ro atao hazomanga.
1-NATO
2-VARO
3-SOMONTSOY.
Sambe managne ty heve'e aby o karazakantae Telo reo.
1-NATO:Hatae fara’ty mafe o nato io. I hamafe’e zay nifilianagne aze hatao hazomanga ao, himafea’ty arofo’ze mpisorogne hitagn’aze 'o hazomangao no sady handily naho hanampake
2-VARO:O'Varo hatae tsy magnore fitiry ,naho fa aoregne ne mitiry no sady Managne ty hasi’e kagne o varo oo ty ankazomanga eo. Lehe mitiry soa reke naho fa aoregne ankazomanga eo, ne ho ela velogne, ho lava arofo i mpisorogne ey. hatramy ty tarira’e hanintsigne, fa hatae manintsigne o varo. Hahavagnombole, hahatombo hareagne, ho maro agnombe andrazagne. Ty rave’i varo oy ka ty anifoagne naho fa misy sorogne ty ankazomanga eo.
3-SOMONTSOY: Hoe Ze Ohatse androy ato Zay **Somontsoy tokagne ivorian’akanga zato”. Foto’e, naho fa hariva o akangan’ala ao te agn’ala ey,tsy mivibike fandrea fa mivory raike. Fa ie tsy mifily hatae hafa tsy ty somontsoy foto’e raike avao ty ivoria’e. Izay ty nifilia Ty Ntaolo Ty somotsoy MBA hivoria Ty hasaveregnae ankazo manga eo aby.
Maro Ty karazambiby naho mahakama ambone tane etoa fe tsy ampe'e avao koa Ty avy ankomanga.
*Naho sorombey ré Vositse Valoay 
*Antognotognoe ré Agnodri vosy
*Sorokede ré Akoholahy Mena.Sambe mangne Ty mesa falentaze o raha Telo reo.VY Lava Ty fiantsoagne Azé( Mesa).
Izay koahe ty MBA kele Hay Natalilin-droazatikahiii, ne a Taliliko anareo koa.
Source : DADABE KADRADRAKE FOKONTANY ANTRANOTANY COMMUNE MAROTSIRAKE DISTRICT AMBOASARY ANTSIMO.
KO atao haligno ty manao j'aime naho partage pages tikagneo amy Ty groupe misy azo ry Fanagnandroae, Fanagnandroene azafady 

Teako ndatireo ty rangahe toy mare vata'e, fa magnomey raha fanjaka ty Tanora Mankasitraka le tena misaotse azo le mivavake hoazo mba ho salama lalandava le mba tsy ho kivy na ho rerake rehe amy ty fizaragne o raha soa zarae'o toagne hoa anay.

 misaotse koa hoeraho erampo , erantsaigne,naho nana Tsafo le nidoladola ,ie ré nana-gnohy nipiopioke.Nareo tena isaoragne satsia ,noho Ty fisia areo ro mbe maha mpanoratse ahike.teako nareo

TETSIAVOTAGNE **** MIVILOGNE TSIVAZAVO TY AGNOMBE'E** IIZAY RO HAMPAHAFOHINEGNE ANTIKA ATO.
Ialako tsiny koahe naho Manogno karazagne ,omeo areo lalagne fa hitalili Ze kele haïko. KO ivigneragne fa ahitsio ,toro.
Fa nisy fotoagne koahe raho fa nagnambara amantika Ty mahakasike Ty zanam-poko ANTANDROY atao hoe TETSIAVOTAGNE.
Androany koa tika hampahafohigne amantika Roae,Rene ,zoke,Zay ,anake Ty mahakasike Ty nahavia Ty viloe ty agnombe ereo nampitondrae Ty agnara ***TSIVAZAVO***.
Ara tantara faha Ty taloha tagne E'zao, Nisy Ty Roangahe Nanambaly 2 .
Ambalibey ré ,ie nisamake I tsiavotagne
Ambalimasay ré ,ie nisamake Tanakafe.
Zanam-poko O'Tanakafe E'zao mipetrake magnohoke Mandrare naho tsiavotagne igne, SPSM igne. Engako eo hé Ty mahakasike igne.
Naho fa nisamake voalohae ty ambalibey toy LAHILAHY
Ambalimasay ne LAHILAHY avao koa.
N'zao amizay Ty nahavia o Vilogne TSIVAZAVO 'o.
Ty taloha ,nalaza Ty ara-dringa ,nalaza Ty vondre ampela.
Naho fa nahazohazo taogne Ty ana roangahe Rey toa.
I raike ambalibe toy Ampela Ty manahiragnaze, mamonje ampela avao ,Naho fa misy Ty Roakemba teae N'e fa mamarotse reke Amy agnomben-droaey,tehikama reke le fa mamono Amy agnombe ereo.
Nivignetse amizao Ty Roae N'e nisaontsy Azé tehoe,O'hatao akore kahe o Ambeo simbao Amy Ty Raha tsisy dikaeo??? 
O'Ambeko ***TSIVAZAHO HAVILIVILI****avao sady ho letaletao. O' Voazavo ro avili antsena egne naho fa itegne hipay vola madinedineke hamonjeagne ampela fa tsy Ty hajabajaba Ty agnombe.
Naho fa nataon-drae igne ré ,nijanogne N'e nangatake agnombe aman-droae omeo ahy Ty Ahi hoare fa ho hareko.Nome Azé Ty anjara agnombe'e ,nandesee nitokagne .Naho fa nitokagne ré N'e nataoe agnara ty viloe Ty TSIVAZAHO satsia naho o' saontsy ndraeo naharesy lahatse Ty arofoe.Naho tsy nagnarake Io reke ho nilany Ambey.
Izay Ty niavi Ty Vilo TETSIAVOTAGNEO lasa TSIVAZAVO.
I anake ambalimasay koa ,ringa Ty manahiragnaze ,ajalahy tea ringa ,nja tie N'e a maroaloke Agne misy ringa N'eIpohae Ty fagnavelo Agne roahee reketr'aze agnombey andese'e magnororinga.
Vignetse koa Rangahey nisaontsy Azé te ,Engao avao agnombeo ho'e Ty tsara Rangahey fa ***KO ANDESEO MIHISA ** magnororinga kahe.
Naho fa nibey koa ré nahaleo arofo nitokagne rery,nataoe agnara ty viloe koa Ty*** TSIENTEKO MIHISA*** avy amy saontsin-droe te koa andese mihisa igne.
Izay koahe Ty MBA kele nitsako aman-droazatika ,naho misy tsy mete areno areo fa kede naho manoratse o'aho fa nareo teako N'e andaniako fotoagne iasako andro aman'alegneo.
KO atao haligno manao j'aime pages tika @Foha Talili i Androy.ko atao haligno koa ty manao Partage . Misaotse naharetse hatramy farae.
Afake magnotane naho misy tsy azo.

Bezoro TSy mandoly satsoke ,Salama TSy magnoho tagna hoantika mpikambagne.
Mialatsiny koahe fa mbo ambanivolo ,izay mahatara Ty vokatse tokoe halefa Ato Io sady mamaramparagn' Azé avao koa.


TETSIAVOTAGNE .
Ialako tsiny koahe naho Manogno karazagne ,omeo areo lalagne fa hitalili Ze kele haïko. KO ivigneragne fa ahitsio ,toro.
Tsy iraho ro bey nahatradrazagne mandako anareo fe nagnotane Amy Ty ndaty bey razantikagne koa.
Mahakasike Ty karazagne Antandroy TETSIAVOTAGNE Ty hampahafantaregne antika androany izay mitondra Ty Vilogne Atao hoe TSIVAZAVO.
(((Mbe ho tantarako Amantika eto koa Ty nahavia Ty Vilo ereo natao tsivazaho Ty agnarae.Lohahevetse raike mahaleotegna manokagne)))
Amy faritse Amboasary igne Ty misy Azé.
O'anam-poko ANTANDROY antsoegne hoe TETSIAVOTAGNEO foko mipetraka Amy morondrano i Mandrare igne,ahandrefa Amboasary. Malaza aminy Famboleagne balahazo naho Bageda, antake ,Lohotsie Ty Voazavo.
Ara tantara faha Ty taloha tagne Ty fiavia Ty zanam-poko antsoegne hoe TETSIAVOTAGNE le avy Amy roakemba antsoegne hoe HAOVA-BORY Ty tahinae Zay .
HAOVA-bory Io nake Andriamagnaregne tsy roe tsy Telo fe nirantove Ty anake TETSIAVOTAGNE,naho fa nandeha fotoagney nitombo hateay nagnorike valie Ty HAOVA-bory ka nivignerandroae. 
Fahake ty taloha moa Ty Andriamagnaregne tsy nahazo nanambaly vohitse ( Ty atao hoe vohitse le ze zanam-poko ANTANDROY ankoatse Ty Andriamagnaregne) fa Amy pages Ty tantara Ty Andriamagnaregne naho Ty vohitse. Nivignetse Ty roae ,ka nampagnirake Ty andevoee hangalake Azé egne hampoli aze.
Le hoe ty navaly Haova -bory iZaho hoare tsy holy fa tsy mahafoe valiko.
vignetr'amizao roandriagney le nanao saontsy hoe le liae mipetraha egne hoare KO mandehandeha amako atoy sasa Ary tsy milevegne amako atoy( boseke roangahey)
Tsy magnino baba hoenjanae nja tie tsy idarea ereo raho avelao areo Avao ,nja Ty Fateko Aleve ereo Amy lovodovokeo avao tsy magnahy.
Le izay mahatonga Ty agnara kibory TETSIAVOTAGNEO natao hoe ANDOVOKEO, avy Amy Ty saontsy HAOVA -BORY hoe nja tie lovodovoke avao hoare .(Azafady mitsaoke faladia Manogno Lonandroazatikay koahe)
Tafara tato amizay ,niheregne Ty arofo roangahey Roandriagney,teae Vatae hoare ty valie ,voatere roandriagney nagnome tsodrano anjanae ,miteraha fito lahy fito vave.Niterake Ty HAOVA-BORY le îe manaranake antsiavitagnao henaneo.(ireto Ty Fokontany mamehe Azé sy misy Azé, Atsiavotagne,Ankitse,Bedaro)
Fehee :Andriamagnaregne Ty Rene o te tsiavotagneo Ty nihirifae.
Mahavelo hoanareo izay namaky nahafoe fotoagne .mbo bey ty afara .naho teao le 
partagevo Amy groupe misy azo ,KO atao haligno ty magnisy j'aime pejy .
MG_Magnialo

RETSIVERE NAHO VOATSASIE
VOATSASIE sy RETSIVERE Dia agnisa Ty roakemba naho roangahe nanagne Ty lazae ami Ty hery naho Ty hafanovolahy Amy vavarano Menarandray.
I Fofognabo naho Rohivola Ty nisamake RETSIVERE ajalahy tsy mimpoly vola tsy mimpoly rehake.
I RETSIVERE ana ondaty mpagnarivo Amy vavarano Menarandray ze ampela Vonje'e tsy maintsy mete tsisy tsy magneke .
Indray andro Ty RETSIVERE nahare te misy ampelasoa I VOATSASIE Ty agnarae,lasa Ty ajalahy nidiantsiky,naombee Hanaey( kapa holitsena miarake Pyletse ,satsobory ,misaravy lambafirake) Behagnitse ty nataoe tavogne nihosorae mba hahamagnitsaze.
I VOATSASIE eo koa Ampela malaza Amy hasoa tarehe le mialy amy vasiagney ,fe ie Malaza koa fa Tsy MANOINDAHY(tsy magneke vonjegne,). mipetraka ampita Menarandra ahandrefa RETSIVERE antignana,i Rene ranoy Ty magnefetsaze.
Nandeha anandraey nikatseake Amy holitsena.
Le namanta le antanagne Amy Baba VOATSASIE eo le nanalama , ie tampetse Salamay le hoe ty nataoe , **IZAHO RANGAHE HOARE AVY FE TSY AVY HOAMBAHININ-DRAE HO AMBAHININ-DRENE FA AVY AMBAHINY VOATSASIE**.
Nandesegne amizao agnandromba VOATSASIE ao ,Tinantara RETSIVERE amizay Ty antondiae le niavy avao ty halegne, le hoe ty rineha i tsasi'e te hoe: raho tsy malaignazo Vereke fe naho niavy tamy Tinainy rehe
mete ho niambahiniko Vereke fe andro toy talata ty niavia'o tsy ho ambahiniko rehe, zaho androany mbe siloke,(Mandeha fotoagne,mileotse)zane hoe niavy talata ty règle i tsasi'e, naho niavy tinainy ty Retsivere mete ho nahatratre fe ie niavy talata.Ingo ty fandreagne miroroa rehe fa halegne androy aba ,tsy nimete ty ajalahy fanovolahy,Naho izao ie hoe ty Retsivere holy raho.Maraindray rehe hoe ty tsasi'e vaho moly fa halegne androy Amy bibio , sady bey ty menarandra. Tsy mete ty Retsivere fa zaho moly io hoe reke moly, lasa ie namaky i menarandra. Mipoliana rehe kolahe hoe ty tsasi'e fa ho vahiniko avao, aia hoe reke zaho hoe reke fa moly avao.mifona aba raho kolahe hoe i tsasi'e mipolia rehe , maraindray vaho moly fa mihegne KOa ranoy amizay ,Tsy nimete ty Retsivere fara'e nindese i menarandra le îe Zay , mahay milaogne reke fe ie nahavia fagnoharagne hoe****RANO TSY ATAO HAY VAZAHA TSY ATAO ZATSE,***. No sady fa tomotse Koa androy.
Nientem-po fa ataoe magnambane sady malaignaze Azé Ty VOATSASIE nefa Ty Tsasie teaze fe mbe siloke.
sady ireke ajalahy tsy roe vola tsy roe rehake.
Zay ty tantarà i Retsivere naho Voatsasi'e.
mpanoratse :Magnialo Kodida .
Fanovozankevetse : Zaho sy dadabeiko

FOMBA FIRESAKE ANTANDROY Sambe Tanora
Ny foko Antandroy dia anisan'ny foko manana fomba firesaka hafahafa.
Mitabataba: Mikorakorake,mihoretsegne
ity nisakafonao: Io Ty totafateo,Io Ty liteo
Betraka taranaka: Saveregne 
Tomboke: Do
pelaraty,lahiraty: Lolomatigne 
Mandehandeha: Mikariokarioke
tsy vanona: Tsy manjary
tealahy: Keleloake
Teahany: Averegne

